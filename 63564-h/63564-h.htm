<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of A nagy per, mely ezer éve
folyik s még sincs vége (2. kötet) by Károly Eötvös</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

h1 {
 line-height: 100%;
}

h1 span.smaller {
 font-size: 75%;
 line-height: 200%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.summary {
 text-align: center;
 text-indent: 0;
 width: 90%;
 margin: auto;
 font-size: 90%;
 font-style: italic;
}

.smcap {
 font-variant: small-caps;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.75em;
}

.TOC .roman {
 margin-right: 1em;
 float: left;
 text-align: right;
 margin-left: -4em;
 min-width: 3em;
}

li.li2 {
 margin-bottom: 1em;
 font-size: 90%;
 padding-left: 3em;
 text-indent: 0;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>
<h3>Megjegyzések:</h3>
<p>A tartalomjegyzék a <a href="#Page_330">330</a>. oldalon
található.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="smcap">Eötvös Károly
Munkái</span></p>
<p class="center"><span class="smcap">xi. kötet</span></p>
<p class="center"><span class="caption-large">A NAGY
PER,<br /></span> <span class="caption-small">MELY EZER ÉVE FOLYIK
S MÉG SINCS VÉGE</span></p>
<p class="center"><span class="caption-large">II</span></p>
<hr class="chap" />
<p class="center"><span class="caption-150"><span class=
"smcap">Eötvös Károly Munkái</span></span></p>
<p class="center"><span class="caption-large">XI.</span></p>
<p class="center"><span class="caption-largest">A NAGY
PER,<br /></span> <span class="caption-large">MELY EZER ÉVE FOLYIK
S MÉG SINCS VÉGE</span></p>
<p>&nbsp;</p>
<p class="center"><span class="caption-large">MÁSODIK
KÖTET</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCIV<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p class="center"><span class="caption-150"><span class=
"smcap">Eötvös Károly</span></span></p>
<h1>A NAGY PER,<br />
<span class="smaller">MELY EZER ÉVE FOLYIK S MÉG SINCS
VÉGE</span></h1>
<p>&nbsp;</p>
<p class="center"><span class="caption-large">MÁSODIK
KÖTET</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCIV<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p>&nbsp;</p>
<p class="center"><span class="caption-small">AZ ÖSSZES JOGOK
FENTARTÁSÁVAL.</span></p>
<p>&nbsp;</p>
<p class="center"><span class="caption-small">Révai és Salamon
könyvnyomdája Budapest, VIII. ker., Üllői-út 18. szám.</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2>A SÖTÉTSÉG NAGYOBB LESZ.</h2>
<h3>I.</h3>
<p class="summary">(Matej vallani kezd. – A tárkányi veszteglés. –
Ismeretlen zsidó holttestet hurczol a vizben. – Megegyeznek
Herskóval a holttestszállitásra. – A tokaji intézkedések. –
Felöltöztetik Tisza-Ladánynál a holttestet. – Matej egyéb
kijelentései.)</p>
<p>Vizsgálóbiróék nem csalódtak egészen. A csendbiztos hatalmasnak
bizonyult. Ereje és sikere csodálatos lett. A vizsgálóbiró gonosz
bölcsessége egyelőre diadalt aratott. Matej Ignácz csakugyan
vallott a csendbiztos kezén.</p>
<p>Volt már vallomása, melyet junius 30-án Nyiregyházán tett. Ebben
határozottan tagadja, hogy a tetemsikkasztásról s a csonkafűzesi
holttest szállitásáról tudna valamit. Ez a vallomása mindenben
összevág a többi összes tutajos vallomásával.</p>
<p>Most másként beszélt.</p>
<p>Előadja, hogy junius 10-én délután 1 és 2 óra közt értek
Kis-Tárkány és Nagy-Tárkány közt a Tiszán ahhoz a ponthoz, a hol
kikötöttek. Ez szombatnap volt. Ott vesztegeltek a következő
vasárnapon is és csakis hétfőn reggel indultak el onnan.
<span class="pagenum"><a name="Page_2" id=
"Page_2">-2-</a></span></p>
<p>Vasárnap dél tájban a tutajosok nagyobb része a sáfárral, Herskó
Dáviddal együtt bement Agárdra egyet s mást vásárolni s kissé
pálinkázni, de három-négy óra mulva mind hazatért, azonban Herskó
nélkül. Herskó néhány perczczel később egyedül jött vissza.</p>
<p>A tutajosok nagy része ittas volt s alkonyat felé már mind aludt
a tutajok kalibáiban. Este 8 órakor napnyugta táján csak négyen
voltak már a parti fűzesben. Ez a négy ember volt: ő, aztán
Csepkanics, a kormánybiró s két más ismeretlen tutajos, kiknek
nevét s származását nem tudja. Ezek az ő tutaján voltak eddig,
Mező-Váriban fogadták fel őket, de itt Tárkányban önként elmaradtak
s igy csak Csepkanicscsal ketten vezették a tutajt Tokajig, a hol
aztán Selever Jánost fogadta fel a sáfár harmadiknak.</p>
<p>Nap szállata után már Csepkanics is bevonult a kalikába s csak ő
és Herskó maradtak a parton. Ő azért, mert a legközelebbi tanyára
akart menni, hogy magának a juhászoktól turót vegyen.</p>
<p>Itt jut Matej Ignácz az ő vallomásában nagy fordulathoz. Igy
folytatja:</p>
<p>Elindult a parton a juhászok felé. A mint mendegél: szemébe
ötlik egy zsidó. A zsidó felülről jön lefelé közvetlenül a viz
szélén s valamit guzsnál fogva vonszol maga után a vizben s
egyenesen az ő tutajok felé tart. Az ő tutajuk felé, a melyről a
két ismeretlen tutajos szolga már végleg eltávozott s a melynek
kalibájában már Csepkanics, a kormánybiró, éjjeli nyugalomra tért.
<span class="pagenum"><a name="Page_3" id=
"Page_3">-3-</a></span></p>
<p>Utánanéz a zsidónak s látja, hogy Herskó Dávid a sáfár ott áll a
parton s várja a zsidót, a ki egyenesen feléje tart. Ő is megfordul
utjában, nem megy most már turót venni, hanem nézi a két zsidót,
mit csinálnak ezek? Valamelyest beszélnek egymással s azután Herskó
átveszi az idegen zsidótól azt a tárgyat, a mit az a guzsnál fogva
maga után vonszolt.</p>
<p>Ime holttest volt ez a tárgy.</p>
<p>Odamegy a két zsidóhoz, de mire odaért volna, az idegen és
ismeretlen zsidó már visszaindult s ment a parton egyenesen
fölfelé, a honnan jött. Herskó pedig fogta a guzst s annál fogva a
holttestet a tutajig huzta.</p>
<p>A holttesten nem volt egyéb, csak egy térdig érő ing.</p>
<p>Kérdi Herskó Dávidtól:</p>
<p>– Mit csináltak?</p>
<p>Herskó azt felelte:</p>
<p>– Nincs itt semmi nézni valód, eredj innen dolgodra.</p>
<p>Ő azonban kiváncsi volt s tovább is nézte a sáfárt s látta, a
mint ez a holttestet a maga tutajáról a vizben végig vonszolta s
átvitte Csepkanics tutajára s ahhoz hozzákötözte.</p>
<p>A mint ezt végignézte, ő is belépett a partról erre a tutajra,
melyen ő volt Csepkanics mellett a tutajos szolga s melyhez most
már ismeretlen holttest volt odakötve.</p>
<p>Herskó ránézett s ezt mondta:</p>
<p>– Hallgass, sok pénzt kapsz! <span class="pagenum"><a name=
"Page_4" id="Page_4">-4-</a></span></p>
<p>Ő nem felelt semmit, lefeküdt a kalibában Csepkanics mellé,
Herskó pedig hazament a maga tutajára.</p>
<p>Másnap hétfőn, junius 12-én korán indultak. Indulás előtt Herskó
a maga tutajáról áthajitott hozzá egy rögöt, egy darabka kemény
földet. Ő odanéz: ki hajigál s miért hajigál? Látja, hogy Herskó
integet kezével s éppen ő hozzá intéz szó nélkül hivó intést. Ő
szintén szó nélkül átment Herskó tutajára, hol ez hozzá igy
szólt:</p>
<p>– Vigyázz a holttestre, én is vigyázok, hogy le ne szakadjon s a
tutajtól el ne maradjon. Ne szólj róla senkinek, sok pénzt
kapsz!</p>
<p>Ő nem szólt senkinek.</p>
<p>Vencsellőnél kikötöttek. Kikötés után Herskó átment az ő
tutajára s azt kérdezte:</p>
<p>– Nem romlott-e meg, nem pusztult-e el a holttest?</p>
<p>– Nem.</p>
<p>A zsidó nem hitte. Odament a holttesthez s gondosan megnézte
maga.</p>
<p>Tokajban szerdán, junius 14-én este kikötés után a tutajosok
mind bementek a városba, de ő Herskóval a többitől különválva
együttmaradt. Herskó itt adott neki 56 forintot, a mostani pénz
szerint 112 koronát és pedig négy darab öt forintos bankjegyet s 36
darab egy forintosat, melyből 26 darab bankjegy volt, 10 darab
pedig tallér.</p>
<p>A felső tiszai nép még ma is tallérnak nevezi a nagyobbfajta
ezüst pénzdarabot. A 18-ik században Magyarországon is divatos
pénznem volt a tallér nevü <span class="pagenum"><a name="Page_5"
id="Page_5">-5-</a></span> kétforintos ezüstpénz. Az ily forintot
rénes forintnak is, konvencziós forintnak is nevezték, minthogy
ezüst tartalmát nemzetközi szerződéssel állapitották meg. A magyar
nép »pengő« forintnak nevezte. Annyit ért, mint három ezüst Máriás
huszas. Kelendő pénznem volt a 19-ik század közepéig, azon túl nem.
A későbbi osztrák ezüst forintnál többet ért egyhuszad részszel,
vagyis tiz fillérrel. De azért Magyarország keleti részein a köznép
mind máig a tallér szót használja.</p>
<p>Herskó nagy óvatosságot tartott szükségesnek. Azt mondta
Matejnek:</p>
<p>– A pénzről ne szólj senkinek, ne is tartsd magadnál, hanem hadd
itt Tokajban valakinél, még irást se végy róla, Szegedről
visszajövet magadhoz veheted.</p>
<p>A szó parancsként hangzott Matej füleiben.</p>
<p>Ezután együtt betértek egy kis boltba, mely a Bodrog folyó
közelében volt s arra nézett. Mindenféle apróságot árulnak ott s ő
is vett – a tanu – nyomban egy pipát. Ott találtak a boltban egy
zsidót s egy asszonyt, a zsidó feleségét. Az asszony éppen terhes
állapotban volt s a boltból el is távozott csakhamar. Csak hárman
maradtak ott. Ő, meg Herskó és a zsidó boltos.</p>
<p>A zsidó boltos magas termetü, barna szinü, fekete szakálu,
szikár s mintegy 30–35 év körüli ember volt, ráismerne egyenesen.
Herskó beszélt vele valamit zsidóul, de ő nem értette, mit. Azután
a zsidó boltos ő hozzá fordult magyar nyelven, de a mikor
észrevette, hogy ő magyarul nem jól beszél, tót nyelven szólt
hozzá: <span class="pagenum"><a name="Page_6" id=
"Page_6">-6-</a></span></p>
<p>– Ad ide nekem a pénzt, majd én megőrzöm számodra s mikor
visszatérsz: megosztozunk rajta.</p>
<p>E szóra ő 54 forintot átadott a boltosnak szó nélkül és csupán 2
tallért vagyis forintot tartott meg magánál. Herskó annyit szólt
közbe:</p>
<p>– Irás nem kell.</p>
<p>E szóra nyugodtan adta oda a pénzt.</p>
<p>Másnap csütörtökön, junius 15-én, Herskó 8 vagy 9 liter pálinkát
vett Tokajban s ezt osztogatta a tutajosoknak. Pénteken délután 2
és 3 óra tájban Tisza-Eszláron alul kötöttek ki, de nem az eszlári
oldalon, hanem az átelleni tisza-ladányi oldalon, még pedig egy
folyamhajlatnál a fűzesek alatt s itt voltak junius 17-ikének,
szombat napnak reggeléig.</p>
<p>A pénteki nap alkonyán Herskó sáfár egyedül maga sétálgatott a
parton mintegy két órai időn keresztül, de a tutajra nem hozott
semmit. Estefelé ő is felment Csepkanicscsal, Seleverrel s a
Tokajban hozzájuk szegődött magyar emberrel, Galsi Istvánnal a
partra tüzet rakni. Tutajukon ők nem rakhattak tüzet, mert az ő
tutajuk terhelés nélkül üresen ment s azért a szél ellen a tüzet
nem vehették körül semmivel. A széltől nem védhették meg. A mint
ott voltak a parton hárman a tűz körül, Herskó odasompolygott
hozzájuk s őt ruhájánál fogva megrántotta s intéssel a tutajra
lehivta.</p>
<p>– Feküdjél le a kalibában s ott légy mig csak nem hivlak.</p>
<p>Engedelmeskedett.</p>
<p>Esti tiz óra tájban Herskó egy rögöt hajitott hozzá.
<span class="pagenum"><a name="Page_7" id="Page_7">-7-</a></span>
Erre ő a kalibából kiment, Herskó ott várta s a tutaj végére
vezette s ime a holttest akkor már a vizből kiemelve a tutajon
feküdt. Más nem emelhette ki, mint Herskó. A ki azt mondta:</p>
<p>– Most felöltöztetjük a holttestet, emeld föl!</p>
<p>Ő engedelmeskedett. Hóna alatt fogva fölemelte a tetemet.</p>
<p>Herskó karján egy csomó ruha volt több darabból. Ezeket
egyenként huzta föl a holttestre.</p>
<p>A fűzesben lassan susogott az éjjeli szellő. A tutajon levő
tüzek s a parti tüzek már hamvadoztak. A lassan hömpölygő
folyamárnak nem volt hangja. A tutajosok mélyen aludtak
valamennyien, ki a kalibában, ki a parton a fűzesben. Ők ketten
zavartalanul, nyugodtan öltöztették a halottat.</p>
<p>Legelőször lehuzták róla az inget s azt a vizbe lökték. Ez nem
Solymosi Eszter inge volt.</p>
<p>Azután ráadtak egy kurta inget s azon alul egy pendelyt. A minőt
a tiszaparti paraszt lánykák viselnek.</p>
<p>Felső testére felhuztak egy rongyos női kabátot, ugynevezett
otthonkát vagy benemérőt, könyökén és vállán szakadozottat.</p>
<p>Alsó testére szines, de szintén rongyos szoknyát adtak.</p>
<p>Nyakába és derekára vastag kendőt illesztettek, hátán
összekötve.</p>
<p>Balkezének csuklójára egy kékes szinü sötét kendőt kötött a
zsidó s abba fekete festéket helyezett el, melyet előbb egy sárgás
papirosba csomagolt. A papiros <span class="pagenum"><a name=
"Page_8" id="Page_8">-8-</a></span> olyan volt, mint a gyufatokok
papirosa s a milyenben dohányt is szoktak adni a boltosok.</p>
<p>Mikor mindez megvolt: akkor a zsidó a holttestet megint
visszaeresztette a vizbe s a balkéz csuklójára kötött kendőt
gyengén a tutajhoz kötötte s neki ily utasitást adott:</p>
<p>– Ha a holttest le talál szakadni: ne nyulj hozzá. Hadd menjen a
maga utján.</p>
<p>Senki se látta ezt a műveletet. Csak ők hárman tudták. A zsidó,
a halott és ő. Egyik se szólt róla senkinek. A tutajosok aludtak.
Sokan közülök részegek is voltak, mert Herskó folyton kinálgatta
nekik a pálinkát. Idegen pedig nem járt ott az éjszakában. Még
nappal is ritkán jár ott ember.</p>
<p>A holttestet többé ő se látta, csak a tiszadadai parton a
Csonkafűzesben, a mikor már a csősz kihuzta a partra.</p>
<p>Azt a zsidót, a ki a holttestet Tárkány alatt a sáfárnak átadta,
nem ismeri. Tisza-Kerecsenyben látta először. Egy kis tutajon volt,
melyen hasitványfát szállitott. Vele volt a tutajon egy orosz és
egy oláh tutajos. Ezek nevét se tudja. Az oláh tutajost velük
együtt fogták el Szolnokon s együtt kisérték Nyiregyházára.</p>
<p>Mi tudjuk már, hogy ez a tutajos Drimusz György volt.</p>
<p>Matej azonban még vallott valamit.</p>
<p>A tetemszállitó ismeretlen zsidót – ugymond – Jankelnek
szólitotta Herskó. Ez a zsidó középtermetünél magasabb, szikár,
szőke, sőt sárgás szakálu, hosszas <span class="pagenum"><a name=
"Page_9" id="Page_9">-9-</a></span> arczu, hunczutkája – pajesze
fülén alul ér; szemei szürkések, orra kissé lefelé hajló, bajusza
kicsiny és sárgás szinü s lefelé lógó.</p>
<p>– – Ebből állott Matej Ignácz julius 5-iki vallomása, melyet
Tisza-Lökön a csendbiztos keze alatt tett éjnek-éjszakáján.</p>
<p>Ennek a tisza-löki csendbiztosi vallatásnak jegyzőkönyvét Bary
József vizsgálóbiró irta. Az ő kezeirása az egész.</p>
<p>Külön jegyzőkönyvvezető nem volt jelen, tehát nem is irta alá a
jegyzőkönyvet. Nem irta alá maga Matej Ignácz se. Igaz, hogy a
törvényszék előtt azt jelentette ki, hogy ő se irni, se olvasni nem
tud. Ezt a jegyzőkönyv záradékában meg kellett volna jegyezni és
csupán már e miatt is külön birósági tanut vagy jegyzőkönyvvezetőt
kellett volna alkalmazni. Igy szól a törvény s ezt parancsolta
volna a törvényes gyakorlat.</p>
<p>A vizsgálóbiró törvénynyel és törvényes gyakorlattal nem
törődött. Biztos volt abban, hogy e miatt se az ügyet ki nem veszik
a kezéből, se fegyelmi büntetésben nem részesül.</p>
<p>A jegyzőkönyv záradékában ott van a szokásos ákom bákom: »A
jegyzőkönyv felolvastatik s tolmács utján megmagyaráztatik.«</p>
<p>Ki bizonyitja ezt?</p>
<p>Csupán a vizsgálóbiró aláirása. – Ez se felel meg a
törvénynek.</p>
<p>De ki volt hát a tolmács?</p>
<p>Matej Ignácz nem tudott magyarul, csak oroszul, a <span class=
"pagenum"><a name="Page_10" id="Page_10">-10-</a></span>
vizsgálóbiró pedig nem tudott oroszul, csak magyarul. Kellett tehát
tolmácsnak lenni köztük, de ez a tolmács se irta alá a
jegyzőkönyvet. – Ujabb törvénysértés.</p>
<p>E hiányt azonban ugy a hogy pótolta a vizsgálóbiró. Julius 30-án
jegyzőkönyvbe veszi, hogy minden alkalommal Karanczay József volt a
tolmács. Ez a Karanczay közönséges börtönőr volt; – tudatlan és
tanulatlan ember. Sok ravaszság lakott benne, holmi apróbb fegyelmi
kihágások is terhelték. Könnyen el lehet hinni, hogy közönséges
paraszt beszéd tolmácsolására teljesen képes volt, de azért e fajta
embert alkalmazni ily fontos ügyben tolmácsul még se felelt meg a
törvénynek.</p>
<p>De hát elvégre is mindez csak alaki dolog. Bármily
szabálytalanul, bármily szokatlan, sőt törvénynyel ellenkező módon
dolgozott is a vizsgálóbiró: azért Matej Ignácz vallomása igaz
lehetett s mindaz, a mi a vallomásban benne van, megfelelhetett a
valóságnak. A mint a királyok és országkormányzók aláirása és hét
pöcsétes levele még nem föltétlen bizonyság arra, hogy minden igaz,
a mi abban a levélben meg van irva: ugy a legpongyolább és
legkuszább vizsgálóbirói jegyzet se állja utját annak, hogy
valóságos igazság ne lehessen az, a mi abban a jegyzetben benne
van.</p>
<p>Matej Ignácz tovább is beszélt.</p>
<p>Julius 14-én Nyiregyházán ujra kihallgatták. Itt már a
tisza-löki csendbiztos komor alakja se állt rém gyanánt a háta
mögött. Ujra megerősitette tisza-löki vallomását. Sőt holmi apróbb
részletekkel megtoldotta. <span class="pagenum"><a name="Page_11"
id="Page_11">-11-</a></span> Elmondta ugyanis, hogy ő tutajos
társainak a holttestről semmit se szólt. Elmondta, hogy nem tudja,
vajjon Herskó Dávid a guzst levette-e a holttest jobb kezéről.
Elmondta, hogy a holttest még junius 18-án, vasárnap reggel is a
szál, a tutaj alatt volt, mert ő még akkor is ott látta. Nem is ő
eresztette el a hullát s nem is tudja, miként szabadult az a szál
alól.</p>
<p>Julius 29-én ujra kihallgatták. Ekkor kijelentette, hogy
egyáltalában nem tudta, miért kellett a holttestet szállitani.</p>
<p>A következő napon julius 30-án a törvényszék elé állitották a
czélból, hogy hitelesitse vallomását. Szokatlan és törvényellenes
eljárást követett ezzel a törvényszék. Se a vádlottak, se a védők
nem voltak ott. Se nem idézték, se nem értesitették őket. Maguk a
védők is csak a hirlapokból később tudták meg e törvényszéki
dolgot. De bizony azért a nagyközönségnek nem volt ez ellen semmi
kifogása.</p>
<p>Itt Matej ismételte egész vallomását, de uj részletekkel állott
elé.</p>
<p>Herskó Dávid nem Tokajban, hanem már Tisza-Kerecsenyben átadta
neki a bérpénzt, az 56 forintot.</p>
<p>Azt a tokaji kis boltos zsidót, a kinél 54 forintját letette,
Vider Mór tokaji lakosban ismeri föl.</p>
<p>Most már világosan emlékezik arra, hogy annak a kabátkának
könyöke, melyet a holttestre felöltöttek, foltos volt. Csodálatos
emlékezőtehetség! Éjjel volt, esti 10 óra után, a felöltöztetés ott
Eszlár alatt a tiszaladányi füzes árnyékában, a holdvilág is felhők
alatt <span class="pagenum"><a name="Page_12" id=
"Page_12">-12-</a></span> bujkált, a ruha se az ő kezében volt,
hanem Herskó kezében, ő csak hóna alatt átfogva tartotta a
holttestet és mégis tudja, hogy folt volt a kabátka ujjának
könyökén!</p>
<p>Herskó Dávid Tisza-Lökön alól, a dadai Csonkafűzeshez már közel
mondta neki, hogy most már elbocsáthatja a hullát, de ő ezt nem
cselekedte.</p>
<p>A törvényszék megmutatta neki azokat a ruhadarabokat, melyeket a
csonkafűzesi halottról leszedtek. Ő ezekben határozottan felismeri
azt a ruhát, melyet a ladányi fűzesnél ő és Herskó a csempészett
halottra öltött.</p>
<p>Végül elébe állitották Smilovics Jankelt s ebben nyomban és
tisztán megismeri azt a zsidót, a ki Tárkány alatt Herskónak a
holttestet átadta.</p>
<p>Nagyon fontos és nagyon érdekes részletek ezek. S ha igazak:
nyomatékosságuk nagyságát a vérvád perében elvitatni nem lehet.</p>
<p>De hát igazak-e?</p>
<p>Matej Ignácz nagy emlékezőtehetsége még bámulatosabb volt egy év
mulva. A következő 1883-ik év julius havának 3-án és 4-én
hallgattuk meg a törvényszék nyilvános tárgyalásán. Itt ujabb finom
részletekkel állott elő.</p>
<p>Mikor a ladányi fűzes alatt álltak: látott estennen egy zsidó
asszonyt, a mint az ruhanemüt hozott s azt átadta Herskó Dávidnak.
– Ebbe a ruhába öltöztették a meztelen holttestet.</p>
<p>Megjegyezte, hogy a holttestnek erős szaga lesz. Erre
<span class="pagenum"><a name="Page_13" id=
"Page_13">-13-</a></span> Herskó betömte az ő orrát falevéllel,
hogy ne érezze a szagot, ne panaszkodjék.</p>
<p>A holttestet ugy kötötték guzszsal a talp alá, hogy azt látni ne
lehessen. A guzs mogyoróvesszőből s mintegy 3 láb hosszu volt.</p>
<p>Hogy a holttest hány éves lányé lehetett: erre nincs véleménye.
Ha férfi lett volna, akkor tudta volna magát életkora felől
tájékozni.</p>
<p>Vider Mór tokaji zsidótól sohase kérte vissza pénzét.</p>
<p>Véletlenül álltak meg Tárkány alatt is, Eszlár alatt is. Amott a
szél miatt, emitt a kis Tiszába tévedés miatt. Ép ugy véletlenül
álltak meg a dadai Csonkafűzesnél is, mivelhogy a szétesett tutajt
helyre kellett állitani.</p>
<p>Herskót, mint az ő falujabeli lakost jól ismerte s egyszer már
korábban is tutajozott vele. Smilovics Jankelt is többször látta
már.</p>
<p>Ezek voltak fontosabb uj nyilatkozatai. Ezek között már van
néhány, melyet nem fontolt meg előre, s melyre senki sem tanitotta
be, ha ugyan egyáltalán betanitották. Van egy-kettő olyan is, mely
ha igaz: akkor a holttest csempészése nem igaz.</p>
<p>De erről később beszélek.</p>
<p>Jól emlékszem erre az emberre. Életkora 28 év. Tartalékos katona
volt még akkor. Erőteljes alak, piros napsütötte arczczal. Egyetlen
szavát se tudtam elhinni, ha csak többi társa is ugyanazt nem
mondta. De azért bámulatba ejtett.</p>
<p>Gyorsan beszélt, s a legrövidebb kérdésre is sokat <span class=
"pagenum"><a name="Page_14" id="Page_14">-14-</a></span> beszélt.
Vagy csakugyan ugy történt a holttest csempészése, a hogy
elbeszélte – vagy utóbb maga is szentül hitte, hogy ugy történt.
Vagy pedig oly gyors gondolkozásu és erőteljes képzelésü rossz
lélek volt, a kinél természetté vált a hazudozás s a ki éretlen
igazságszolgáltatási viszonyok közt kenyérkeresetként üzi a hamis
tanuskodást. Magyarország északkeleti részén vannak vidékek, hol
száz meg száz keresztyén és zsidó ember akadt egykor ily
szereplésre. Gyönge birák és hitvány ügyvédek közreműködésével
lehetővé vált ez időnként.</p>
<p>Matej Ignácz egyenesen állt a biróság előtt, mint a hogy rendes
katona szokott. Minden kérdésre rögtön felelt, de akár a biróság,
akár a vád- és védelem képviselői intéztek hozzá kérdést: felelete
közben soha se a kérdezőre nézett s nem is a tolmácsra, hanem
mereven a földre maga elé.</p>
<p>Vallomásáról ezer részletet közöltek a hirlapok, s
megvilágitották azt minden oldalról. A vérvádban való hit régen
elgyengült már, a mikor még a tetemsikkasztás hite élénken élt. Még
ma is él az akkori nemzedék lelkében. Lehetetlennek tartották, hogy
ily különös és szövevényes esetet paraszt észszel ki lehessen
gondolni. Annyira összefüggő oly sok részlet alig is lehet puszta
képzelődés szülötte. <span class="pagenum"><a name="Page_15" id=
"Page_15">-15-</a></span></p>
<h3>II.</h3>
<p class="summary">(Herskó vallani kezd. – A vizsgálóbiró előtt
semmit se tud, a csendbiztos kezén mindent tud. – Matejjal egyezően
beszél. – A vizsgálóbiró és társai hittek-e a
hullacsempészetben?)</p>
<p>De hát mit szóltak ehhez a zsidók? Hiszen két zsidót, Herskó
Dávidot és Smilovics Jankelt közvetlenül érintette a vallomás. Az ő
cselekményükről szólt.</p>
<p>Herskó Dávid első kihallgatása – mint már emlitettem – junius
29-én Nyiregyházán történt. Ebben hiven adta elő tutajuk történetét
Bustyaházától Tisza-Dadáig és azon alul Kőtelekig. Ebben szó sincs
a holttest csempészetéről. Ugy beszél, mint a többi tutajos.</p>
<p>Julius 4-én őt is kikisérteti a vizsgálóbiró Tisza-Lökre, de
5-én ötödmagával visszaviteti Nyiregyházára. Nyilván nem állott
szándékában a csendbiztos kezén hallgatni ki őt. Nem is remélhette,
hogy zsidó létére bevallja a holttest csempészetét.</p>
<p>Azonban Matej Ignácz vallomása változtatott a dolgon.</p>
<p>Ez a vallomás julius 5-ike és 6-ika közti éjszakán került
jegyzőkönyvbe s a vizsgálóbiró éjfél után 1–2 óra közt, tehát már
6-án fejezte be az irást. Nyomban lovas futár ment még a hajnalon
Nyiregyházára, hogy Herskót hozzák ki azonnal.</p>
<p>Kihozták idejében még délelőtt.</p>
<p>E napról két vallomása került jegyzőkönyvbe. Az egyik nappal, a
másik éjjel. <span class="pagenum"><a name="Page_16" id=
"Page_16">-16-</a></span></p>
<p>Nappali vallomásában semmit se tud a holttest csempészetéről s
határozottan valótlannak jelenti ki Matej egész előadását.
Kijelenti azt is, hogy Tisza-Kerecsenyben nem álltak meg, de a mint
ott tutajuk elhaladt, látta Smilovics Jankelt, a ki épen akkor ott
rakodott. Ismeri Smilovicsot tizenöt vagy húsz év óta, mert az
Vajnágra való, az pedig Bustyaháza közelében fekszik, sőt
Szeklencze, az ő lakása, sincs oda távol s a Tiszánál gyakran
találkoztak. Holttestet nem vett át senkitől, nem kötött semmi
tutajhoz, nem is öltöztetett s nem is tud róla semmit. Matejnak se
adott Tokajban 56 forintot, magának se volt egyetlen fölösleges
forintja se. Smilovicscsal szólt ugyan néhány szót, de csak annyit
kérdeztek egymástól: ki hova megy tutajával?</p>
<p>Ez volt a nappali vallomás. Ez már második vallomása volt
Herskónak. Az elsőt junius 29-én Nyiregyházán tette, ezt a
másodikat most julius 6-án fényes nappal a tisza-löki
szolgabiróságnál.</p>
<p>Mind a kettőben egy nyomon beszélt. Az egész tiszai útnak s a
csonka-fűzesi holttestnek történetét ugy beszélte el, mint tutajos
társai.</p>
<p>Nappali vallomásának jegyzőkönyvén van azonban egy végszó, – a
vizsgálóbirók szokásos mondataiból álló. Ez a végszó arról értesiti
az olvasót, hogy Matej Ignácz szembesittetett Herskó Dáviddal s
Herskó Dávidnak szemébe mondott mindent. Mikor, hol és miként
vették át a holttestet, miként kötözték a tutaj alá, mikor és hol
öltöztették fel, s mit adott ezért Matejnek Herskó. <span class=
"pagenum"><a name="Page_17" id="Page_17">-17-</a></span></p>
<p>Matej hiven és részletesen szemébe mondott Herskónak a sáfárnak
mindent. E tény után a vizsgálóbiró örök emlékül azt jegyzi föl a
papirosra, hogy szembesités után Herskó kijelentette, hogy most már
kész vallani ő is.</p>
<p>A hivatalos adatok s a birósági iratok szerint tehát egészen
simán ment minden. Huzódozott, kertelt, ingadozott ugyan a zsidó
egyideig, de a mint Matej szembemondásából látta, hogy a biróság
ugy is tud már mindent: hát akkor ő is magába szállt s ő is
töredelmesen bevallott mindent.</p>
<p>Vallomásának lényege következő:</p>
<p>Junius 7-én szerdán délután haladott el tutajával
Tisza-Kerecseny alatt. Smilovics Jankel ott rakodott a parton s a
mint őt meglátta, odakiáltott hozzá. Zsidó nyelven beszélt, hogy a
keresztyének ne értsék.</p>
<p>– Herskó, elviszel-e egy holttestet jó fizetésért a tutajon?</p>
<p>Ő készséggel felelt:</p>
<p>– El! Hol a holttest s hova kell vinni?</p>
<p>Smilovics azt válaszolta:</p>
<p>– Valahol az utban majd magam adom át a holttestet s ott
megmondom azt is, hova kell vinni.</p>
<p>Ennyit beszéltek egymással, semmi többet. Smilovics tovább
rakodott, ő meg tovább usztatta tutaját alá felé.</p>
<p>Kis- és Nagy-Tárkány közt junius 9-én, pénteken este kötöttek
ki. Ott maradtak hétfőn, junius 12-én reggelig. Azért maradtak
annyi ideig, mert szombat az ő ünnepje volt, vasárnap pedig a
tutajosoké. Ünnepen nem szokás tutajozni, de különben a szél is
fujt. <span class="pagenum"><a name="Page_18" id=
"Page_18">-18-</a></span></p>
<p>Vasárnap esti 9–10 óra tájban Smilovics egy kis tutajon oda jött
az ő tutaja mellé. Smilovics tutaja 3–4 darab rövidre vágott
szálfából állt, s szinte szokatlanul kicsiny tutaj volt. A holttest
a kis tutaj alá volt kötve jobb kezénél fogva egy
vessző-guzszsal.</p>
<p>Ott Smilovics átadta neki a holttestet azzal az utasitással,
hogy vigye el Tisza Dadáig, de ott aztán ereszsze el. Hadd menjen a
holttest, a hova viszi a viz.</p>
<p>De azt is megmondta Smilovics, hogy a mikor majd Eszlár alatt
elhaladnak, ott egy asszony vár rá a parton. Az asszony 30–35 év
körüli barna nő lesz. Egy csomó ruhát fog majd neki átadni, melyet
a holttestre fel kell öltenie. Elmondotta részletesen azt is,
melyik ruhadarabot miként kell a tetemre felhuzni. Ad át az asszony
egy szines kendőt is s abba papirba göngyölve valami festéket.
Részletes utasitást adott arra nézve, miként kösse ezt a kendőt a
holttest balkezére. Az asszonynyal nem kell sokat értekeznie, az
már meg lesz oktatva eléggé, s tudja azt, kinek adja át a ruhákat.
Mindezért kap ő jutalmul Smilovicstól 120 forintot, a mai pénz
szerint 240 koronát. Át is adott nyomban 56 forintot. Átadná a
többit is, de most nincs nála annyi pénz. Majd Szolnokon kifizeti
az egész összeget vagy visszajövet valahol az útban.</p>
<p>Smilovicsot azután az egész úton nem látta Ároktőig s a
tisza-nánai Gólya-csárdáig.</p>
<p>A tetemszállitás történetét ezentul szórul-szóra ugy beszéli el,
mint Matej. A tokaji pénzletételt, a ladányi kikötést, a holttest
felöltöztetését s a csonka-fűzesi <span class="pagenum"><a name=
"Page_19" id="Page_19">-19-</a></span> megállást. Csodálatosan
összevág a két ember emlékezőtehetsége. De uj részleteket is tud
Herskó.</p>
<p>Eszlár alatt déltájban haladtak el. Ő természetesen ügyelt a
partra, a mint utasitásában volt s csakugyan meglátta a Smilovics
által leirt alaku asszonyt, a mint a Tiszaparton álldogált s a
folyamon alá s föl tekintgetett. Kezében összekötött ruhacsomagot
tartott s bele-belenézett a vizbe. Délután 2–3 óra tájban kötöttek
ki Eszláron alul a tisza-ladányi oldalon. Az asszony csolnakon ment
oda. Ő elébe ment az asszonynak, ki e szavakkal adta át a
ruhákat:</p>
<p>– Itt vannak ezek a ruhák. Jankel küldötte neked arra a
holttestre.</p>
<p>Zsidó nyelven beszélt, hogy senki más ne értse. A zsidó nyelv
alatt a galicziai zsidó kiejtésü német nyelvet kell érteni.</p>
<p>A ruhák fehér kendőbe voltak kötve. A fehér kendőt az asszony
nem adta át, azt elvitte vissza magával.</p>
<p>A további részleteket megint teljesen ugy adja elő, mint Matej.
De ezen, ha igaz a történet, nincs mit csodálkozni. Junius 12-ike s
julius 6-ika közt csak huszonöt nap telt el. A holttest szállitása
rendkivüli eset. Se Matej, se Herskó soha nem cselekedtek ilyet még
életükben. S aztán a tizennégy napi börtön magányában százszor
végig gondolhatták az eset részleteit. Tehát ha csakugyan igaz a
történet, emlékezetük egyezése természetes.</p>
<p>Julius 14-én, most már Nyiregyházán ujra kihallgatták Herskót.
Azt mondta: semmiből se vette észre, <span class="pagenum"><a name=
"Page_20" id="Page_20">-20-</a></span> hogy a tutajosok valamelyike
tudott volna a dologról. Talán Csepkanics György tudhatott valamit,
mert ő mindig azon a tutajon volt, mely alatt egész héten át uszott
a holttest.</p>
<p>Julius 29-iki nyiregyházi vallomásában szintén van érdekes
részlet. Elmondta, hogy Vider Mór tokaji szatócsot már régebben
ismerte, mert többször vásárolt be nála. Ezért tudta odavezetni
Matejt a czélból, hogy ez a nála levő pénzt annak kezébe tegye le.
Vider Mórral a holttestről semmit se közölt.</p>
<p>De kijelentette azt is, hogy ő maga se tudta, mire való a
tetemszállitás s miért vállalkozott arra Smilovics. Ő csak azért
lett Smilovics eszköze, mert megörült a 120 forintnak, minthogy ő
szegény ember.</p>
<p>Julius 20-án Matejjel egyidejüleg az ő vallomását is
hitelesitette a törvényszék. A törvényszéki elnök sok kérdést
intézett hozzá a holttest csempészése tárgyában. Készséggel
megfelelt, a hogy tudott, minden kérdésre.</p>
<p>Általánosságban s egészben megerősitette tisza-löki éjszakai
vallomását.</p>
<p>Matejjel egyezőleg e vallomását azzal igazitotta ki, hogy az 56
forintot nem Tárkány alatt, hanem még Kerecsenyben átadta Matejnek
s még 4 forintot igért is hozzá, hogy a 120 forint jutalomból annak
is annyi jusson, mint neki.</p>
<p>Az elnök azt is kérdezte tőle: miért kellett a tetemszállitás
cselekményébe idegen embert is beavatni? – Okosan felelt rá. Azért
kellett, hogy neki legyen segitsége a holttesttel való bajlódásban.
És épen Matejt <span class="pagenum"><a name="Page_21" id=
"Page_21">-21-</a></span> kellett beavatni azért, mert ennek tutaja
volt üres, e tutaj nem volt semmivel megterhelve.</p>
<p>Smilovics neki se mondta meg a holttest-csempészet okát, czélját
s különös titkait. Csak annyit mondott, hogy Eszlár felé kell a
tetemet szállitani.</p>
<p>Az eszlári asszony, a ki a ruhákat átadta, nagyon magyaros
kiejtéssel beszélte a zsidó nyelvet. Egészen ugy, a hogy a
tiszaparti magyar falvak zsidósága beszél.</p>
<p>A törvényszék előtt fölmutatták neki azokat a ruhákat, melyeket
a csonka-fűzesi halottról vettek le. Fölismeri ezekben azt, a mit
neki az eszlári asszony átadott s a mibe ő a Smilovics-adta
holttestet felöltöztette.</p>
<p>Végül a törvényszék szembeállitotta őt Smilovicscsal s ennek
szemébe is megmondott mindent meglehetős határozottsággal.</p>
<p>A törvényszék ülése és tárgyalása nyilvános. Ott joga van
megjelenni minden tisztességes, felnőtt embernek. Különös joga van
ott megjelenni a vádlottnak és a védőnek. Ez a jog oly erős, hogy
ha a vádlottat és a védőt e jog gyakorlásától elzárják: akkor a
törvényszék egész eljárása s minden cselekménye semmis. Igy
rendelkezik az alkotmány. Ezt igen jól tudta a törvényszék s ennek
daczára erről a hitelesitési tárgyalásról se a vádlottakat, se a
védőket nem értesitette.</p>
<p>Titokban végezett mindent. Maguk a védők is csak a fővárosi
lapok harsogó czikkeiből értesültek a törvényszék titkos
eljárásáról. Én nem hittem a lapoknak. Lehetetlennek tartottam az
ily műveletet. Nem láttam rá példát életemben. <span class=
"pagenum"><a name="Page_22" id="Page_22">-22-</a></span></p>
<p>De hát elvégre megtörtént. A biróság nagy elfogultságát
bizonyitja ez. De bizonyitja azt is, hogy a törvényszék se fegyelmi
felelősségrevonástól, se a közönség felriadásától nem
tarthatott.</p>
<p>Sok ember azt hitte ez időtájban, hogy minden szabad s minden
jogosult, a mi a zsidók ellen irányul.</p>
<p>S a társadalmat még se lehet e miatt derüre-borura elitélni.</p>
<p>Ha a zsidók csakugyan idegen halottat csempésztek Solymosi
Eszter ruhájába öltözötten a biróság elé: akkor az eszlári vérvád
már felfogható alakot nyer. Eddig Sarf Móricz csendbiztosi
vallomásán kivül semmi se terhelte a vádlottakat. Ez a vallomás
éretlen kölyök vallomása volt. A holttest hiányában még arra sem
volt elég komoly tanuság benne, hogy Solymosi Eszter eltünt volna
az élők sorából.</p>
<p>De ruhája megvan: akkor azt tőle el kellett venni. Ha élne:
jelét adta volna annak, hogy ruhájától megfosztották. Ha pedig
ruhája zsidók kezébe került, ha zsidók öltötték azt idegen
holttetemre: akkor a zsidók félre akarták vezetni a büntető
biróságot. Ilyet pedig csak akkor tehetnek: ha érzik bűnös
voltukat.</p>
<p>S ime e rettenetes dolgot most már nem csak az orosz tutajos,
hanem a zsidó sáfár is töredelmesen beismeri. Tudja, hogy törvényt
kell ezért állania; tudja, hogy szenvednie kell e miatt, tudja,
hogy hitsorsosainak sok bánatot okoz s az üldöztetés keserü
végzetét idézi föl felekezetére: mégis bevall mindent. <span class=
"pagenum"><a name="Page_23" id="Page_23">-23-</a></span></p>
<p>S egyenesen rávall bűntársára is: Smilovics Jankelre s az
eszlári ruhaátadó asszonyra. S ezek is zsidók!</p>
<p>Vajjon elhitte-e a vizsgálóbiró s az a titkos tanács, mely neki
segitett, a holttest csempészetét? Elhitte-e, hogy a holttest ugy
került a dadai Csonkafűzesbe, a hogy Matej és Herskó
elbeszélte?</p>
<p>Ez a kérdés sokszor fölmerült agyamban. Véglegesen s
határozottan soha se tudtam magam előtt e kérdést eldönteni. Most
se tudom. Gyakori s benső érintkezésben kellett volna lennem az
emberekkel s őket s gondolkozásukat csupán csak e czélból meg
kellett volna gondosan figyelnem, hogy lelkiismeretesen
kimondhassam a feleletet. Vagy azt, hogy elhitték, vagy azt, hogy
maguk se hitték.</p>
<p>Hogy sok részlet valótlansága előttük is nyilvánvaló volt: ez
nem dönthet hiszékenységük fölött. Az elfogultság képes minden
bizonyságot legázolni. Az elfogultság erős hitet teremt s a
vizsgálóbiró és a titkos tanács hajaszáláig tele volt
elfogultsággal s a hitnek ereje független attól, hogy van-e benne,
s mennyi benne az igazság?</p>
<p>A vizsgálóbiró nyomban elrendelte Herskó vallomása után, hogy
Vider Mór tokaji boltos zsidót fogják el s vezessék szine elé. De
nyomban elrendelte távirat utján azt is, hogy Smilovics Jankelt
tartóztassák le s rab gyanánt kisérjék Nyiregyházára. <span class=
"pagenum"><a name="Page_24" id="Page_24">-24-</a></span></p>
<h3>III.</h3>
<p class="summary">(Smilovics Jankel egyénisége. – Első vallomása.
– Lassanként elhatározza, hogy ő is vall. – Nyiregyházán bevallja a
hullacsempészet regényes történetét. – Uj adatokat hoz szinre. – A
holttest különös szaga. – Vallomása ellenkezik Matejjal és
Herskóval, de Tisza-Lökön összeegyezteti ezekkel vallomását.)</p>
<p>Smilovics Jankelt már másnap, julius 8-án elfogták Técsőn s
julius 9-én már Nyiregyházán a vizsgálóbiró kezén volt.</p>
<p>Zsidó vallásu és származásu, 43 éves, Remetén született s
vajnági lakos Máramaros vármegyében. Van felesége s egy gyereke.
Vagyona nincs, büntetve vagy vád alatt még soha nem volt. Napszámos
munka után éldegél. Tutajozni is szokott s a tutajon sáfár volt.
Tudományos miveltsége semmi, csak zsidó kézirati betükkel tud irni
s olvasni is kevéssé.</p>
<p>Herskó alakját elfeledtem s most, mikor e sorokat irom, husz év
mulva alig emlékszem rá. Smilovics alakjára meglehetősen emlékezem.
Magasabb fajta, középtermetü, szikár, előrehajlott fejü, vörös
szőrü, apró szemü ember volt; arczának jellege nem héber, hanem
sokkal inkább tatár.</p>
<p>A Smilovics név gyakori lehet a Volga vidékéről hozzánk költöző
észak-magyarországi zsidók közt. Smile vagy Smüle a Sámuel héber
névnek változata. Smilovics szlávos képződéssel azt jelenti, a mit
a héber Ben Sámuel, magyarul: Sámuel fia.</p>
<p>Érdekes lélek volt ez a Smilovics Jankel. Kis lélek, kis ész. Őt
nem gyötörték, nem kinozták Tisza-Lökön <span class=
"pagenum"><a name="Page_25" id="Page_25">-25-</a></span> a
csendbiztosi magányban és mégis vallott, mégis sulyos terheket
vállalt lelkiismeretére. Sőt volt idő, a mikor szentül meg volt
arról győződve, hogy a csonkafűzesi holttestet csakugyan az eszlári
zsidók csempészték.</p>
<p>Nyiregyházán julius 9-én hallgatták ki először. Ekkor
részletesen elmondta tutajútjának naplószerü történetét.</p>
<p>Veil Salamon szentesi fakereskedő megbizásából s annak számára
tutajozott. Május 21-én vasárnapon indult Remetéről hét tutajjal s
15 tutajossal. Váriban még húsz tutaj s 29 tutajos csatlakozott
hozzá. Itt junius 3-ig vesztegelt. Tutajainak s tutajosainak száma
itt jelentékenyen megcsökkent. Miért s miként: nem tartozik a nagy
perre. A biróság se tartotta fontosnak. Junius 5-én délután
Tisza-Kerecsenybe ért. Itt sokáig késett s innen már csak két
tutajossal indult. Szirkó Mihálylyal és Drimusz Györgygyel, a
kikről már megemlékeztem. Junius 14-én Szalók alatt, 15-én Dombrád
mellett, 16-án Gáva alatt esteledtek meg s kötöttek ki s 17-én
reggel 9–10 óra tájban értek Tokajba. A következő napot itt
töltötték s 16-ának reggelén 6 órakor indultak innen. Junius 26-án
hétfőn reggel értek Szolnok alá, a hol e napokban minden tutajost
elfogtak, tehát őket is. Drimusz Györgyöt el is kisérték Herskó
szeklenczei tutajosaival együtt Nyiregyházára, de őt és Szirkót
nem. Őket szabadon bocsátották.</p>
<p>Hogy ő bárkinek bárhol holttestet adott volna át: határozottan
tagadja. <span class="pagenum"><a name="Page_26" id=
"Page_26">-26-</a></span></p>
<p>A szeklenczei tutajosok közül, kik a holttestet a Csonkafűzesnél
megtalálták, név szerint egyetlenegyet se ismer. Csak Mező-Váriban
tudta meg azt is, hogy ezek szeklenczeiek. Ott látta őket először,
azután Tisza-Kerecseny alatt, később junius 20-án Ároktőnél s végre
21-én a tisza-nánai Gólya-csárdánál találkozott velök.</p>
<p>Ez volt első vallomása. Ez egészen összevág társainak Drimusznak
és Szirkónak előadásával.</p>
<p>Ez után hat napon át volt módja tünődni Nyiregyháza
börtönében.</p>
<p>A börtönök azonban nemcsak tünődésre valók, hanem társalgásra is
valók. Egy oduban több rab fészkel. Elitélt rab és vizsgálati
fogoly. A ki szabadul vagy a kit máshová hurczolnak: helyébe más
jön. A külső világból jön, a hol mindent tudnak és mindenről
beszélnek az emberek. S a hol szentül meg van győződve s a napnál
tisztábban látja minden ember, hogy a zsidók álnok módon az eltünt
lányka ruhájába öltöztettek idegen holttestet s ezt a biróság
kezébe csempészték. Minthogy pedig a holttest nyaka ép volt: ezt
azért cselekedték, hogy a vérvád alatt levő zsidók
megmeneküljenek.</p>
<p>Smilovics minden nap hallotta ezt rabtársaitól is, börtönőreitől
is.</p>
<p>Az őrmester Kozák s a börtönőr Karanczay semmi kétséget
lelkükhöz férkőzni erre nézve nem engedtek. S nem is titkolták
meggyőződésüket. Többi társuk se titkolta. Sőt a rabok előtt s
kivált a zsidók előtt <span class="pagenum"><a name="Page_27" id=
"Page_27">-27-</a></span> ugyancsak előhozakodtak minden terhelő
jelenségről, melyek száma napról-napra szaporodott s mind
sulyosabbá vált.</p>
<p>Herskó töredelmes beismerése minden kétségnek véget vetett.</p>
<p>Smilovics tünődött. Parányi elméje elkezdte szárnyait emelgetni.
Mégis csak meg kell fontolnia: mi lenne jobb? Az-e, ha ő is vall, a
hogy a vizsgálóbiró kivánja, vagy az, ha tovább is mindent
tagad?</p>
<p>Azt is hallotta a rabok tanácskozásai közt akárhányszor, hogy a
tetemsikkasztás bűne nem is nagy bűn. Néhány hónapi vagy talán
félévi fogság. Ha vall: el is eresztik nyomban s ha utóbb elitélik
is: egy-két hónap nem a világ. Ha pedig nem vall: ott tartják
vizsgálati fogságban az egész nyáron, őszön, télen át. Hiszen mikor
kerül végső tárgyalásra ilyen szövevényes nagy per? S aztán
felesége, gyermeke miből él az alatt, ha a kenyérkereső ott ül a
börtön odujában.</p>
<p>Arra határozta el magát, hogy vall.</p>
<p>De hát mindent még se vall meg. Apró eszéhez mért volt erkölcsi
érzéke is. Ugy gondolkodott: ha az ember igazságban jár is: akkor
is czélszerü némi hazudozás. Hát akkor miért ne tenné, ha már
csupán csak hazudnia kell? Miért szoritkozzék arra, a mit tőle a
vizsgálóbiró vár? Miért ne bizonyitsa be, hogy ő vezetés nélkül a
maga erejéből is elő tud koholt részletekkel állani?</p>
<p>Julius 15-iki nyiregyházi vallomása már ennek a tünődésnek
eredménye. <span class="pagenum"><a name="Page_28" id=
"Page_28">-28-</a></span></p>
<p>Előadja ebben, hogy Tisza-Kerecsenyben junius 5-től 14-ig
ácsorgott tutajával. Innen junius 11-én vasárnapi napon berándult
Eszenybe, hol adósa volt. Adósának neve Kesztenbaum Gimpli.
Követelése 5 forint volt. Ezt akarta behajtani. Volt azonban
Szent-Mártonban is adósa, valami Rubinstein Májer nevü zsidó. Ez
ellen 6 forintnyi követelése volt. Ezt is be akarta hajtani.
Eszenyből tehát egyenesen át akart menni a szentmártoni partra.</p>
<p>Át is ment.</p>
<p>Ott rév van a Tiszán, dereglyén kell átmenni. A mint átért s
fölment a partra: ime ott látott egy lovas szekeret, félreállitva
valami cserje mellé. A szekéren két ismeretlen zsidó ember.</p>
<p>Egy pillanatig nézte őket s ez alatt az egyik zsidó őt
odaintette. Menjen a kocsihoz.</p>
<p>Odament. A zsidó azt mondta, hogy ő eszlári lakos, szatócs,
társa is eszlári zsidó s az az ő fuvarosa. Megmondta mindkettőjük
nevét, de bizony ő már elfelejtette a neveket.</p>
<p>Elbeszélte az a kocsin ülő zsidó az eszlári vérvád esetét.
Üldözik, nyaggatják, tömlöczözik a zsidókat mindenfelé. Ám a
budapesti zsidók ötezer forint jutalmat adnak a szerencsés
találónak, a ki az eltünt lánykát élve vagy halva előkeriti. Ime
holtteste ott fekszik az ő kocsijukon. Vállalkozzék Smilovics arra,
hogy a biróság kezébe juttatja a holttestet. Bizonyosan hozzátette
a két zsidó, hogy ha vállalkozik: övé lesz az ötezer forint, s
nekik annyit adjon, a mennyit akar. <span class="pagenum"><a name=
"Page_29" id="Page_29">-29-</a></span></p>
<p>Smilovics gondolkodott. Az ötezer forint, tizezer korona nagy
pénz. Szegény embernek nagyon jól esnék. Csakhogy erős gyanuja
támadt arra nézve, hogy ha csakugyan hatóságok, biróságok üldözik a
zsidókat: azt a nagy pénzt mégis alig adják ők oda egy rongyos
zsidónak. Hanem azt igen könnyen megteszik, hogy pénzadomány
helyett vasra verik s a börtönbe zárják. Miért merte ő az eltünt
lányka holttestét megtalálni?</p>
<p>Első gondolata az volt, hogy ő bizony erre nem vállalkozik.</p>
<p>Az alatt, mig igy beszélgetnek: csak látják ám, hogy négy tutaj
ereszkedik lefelé a Tiszán szemük előtt. Smilovics mindjárt
felismerte őket. Ezek a szeklenczei tutajosok, a kiket Mező-Váriban
látott. Nyomban azt tanácsolta a két zsidónak, hogy a holttestet
adják át a szeklenczeieknek.</p>
<p>A két zsidó elfogadta a tanácsot.</p>
<p>A két ló ki volt fogva, hogy legelészszen a parti füvön.
Megnézte jól a két lovat. Egyik sárga volt, a másik fekete. A
boltos nyomban meghagyta a fuvarosnak: fogjon be. A boltos
összefogdosta lovait, fölszerszámozta, befogott s elindultak
vizmentében.</p>
<p>Smilovics is felült a fakó szekérre a két zsidó és a holttest
mellé.</p>
<p>Kisérték a szeklenczei tutajosokat. Ezek a vizen, ők a parton.
Hol eltüntek előlük a tutajok, a mint a part és a parti füzesek,
szilvások és nyárasok elfödték előttük a vizet, hol pedig szemük
előtt uszott lefelé minden tutaj. <span class="pagenum"><a name=
"Page_30" id="Page_30">-30-</a></span></p>
<p>Útjuk hosszu volt.</p>
<p>Kocsijuk a Tisza balpartján koczogott előre, hol rendes utakon,
hol dülőuton, hol csak a gyepen, haraszton.</p>
<p>A tisza-szent-mártoni rév nem ott van, a hol a falu legközelebb
fekszik a folyamhoz, hanem több mint egy kilométerrel följebb
Szalóka irányában. Innen a két Tárkány közt levő kikötésig vagy
huszonöt kilométer a távolság a vizen s annak partján. Vannak ugyan
átló utak is, de Smilovics ugy beszélte, hogy a parton követték a
tutajokat.</p>
<p>A vizsgálóbiró vakon fogadta el Smilovics beszédét. Nem birálta
meg sehogyse a fakó szekér utrendjét. Ha csakugyan a folyam partján
döczögött előre a tetemszállitó szekér: akkor Zsurk, Záhony és
Györöcske falvakat kikerülniök nem lehetett.</p>
<p>A halott, Smilovics képzelete szerint, valami szalmaalomban
feküdt a kocsi fenekén. A halott nem volt felöltöztetve, csak
valami rongyos ing volt a testén. De le volt takarva valami
pokróczfélével. Igy ment volna vele három zsidó három falun
keresztül fényes nappal.</p>
<p>Ezt elhinni nagyon erős dolog.</p>
<p>Halottat szállitani hatóság engedélye nélkül nem is szokás, nem
is szabad. Ez a zsidókat ugyan nem akadályozhatta, mert hiszen ők
épen bűnt akartak elkövetni; – a merénylők a hatósági
rendszabályokat nem szokták tisztelni.</p>
<p>Csakhogy a népnek az a babonás hite, hogy a mely <span class=
"pagenum"><a name="Page_31" id="Page_31">-31-</a></span> határon
idegen halottat visznek át: azt a határt okvetlenül elveri a jég s
azért a nép a halottvivőknek utját állja s ha ezek erőszakoskodnak,
őket agyon is veri.</p>
<p>Jól tudta ezt mind a három zsidó s lehetetlen, hogy eszükbe ne
jutott volna, hogy őket valamelyik faluban mégis csak tetten érik.
S akkor jaj lesz árva fejüknek. Az egész országban zúg és harsog a
zsidók elleni gyülölködés. Az eszlári keresztyén szüzről mindenki
tud immár. Egyéb se kellett volna, csak az, hogy három idegen zsidó
kezén találjanak leánytetemet: halálnak halálával pusztul el az a
három zsidó.</p>
<p>Abban se bizakodhattak, hogy az emberek figyelmét elkerülik.
Tudták ők azt jól, hogy falvakon, népes pusztákon a mezei kutyák
figyelmét el nem kerülhetik.</p>
<p>A kutya szaglása óriási. A dögszagot és a halott ember szagát
messze dülőföldek távolságából biztosan megérzi. S megy a szag
után. S hallat olyan különös üvöltő hangot, melyről a falusi ember
mindjárt tudja, hogy valami rendkivüli dolog történik, hogy a három
zsidó szekerén valami szokatlan állapot van.</p>
<p>No, de mindegy. Ezzel a vizsgálóbiró nem törődött. Smilovics
beszéde a zsidók ellen szólt, örömmel iktatta tehát a beszédet
papirosra. Annál nagyobb örömmel, minél képtelenebb volt az.</p>
<p>Bizonyára készakarva nem kérdezte Smilovicstól azt se, volt-e
nagy szaga a halottnak. Pedig nagy szaga volt. Hiszen Eszlár száz
meg száz kilométernyire van Tisza-Szent-Mártonhoz. Azzal a két
rossz gebével a két eszlári zsidó egy hét előtt oda nem érhetett,
mert <span class="pagenum"><a name="Page_32" id=
"Page_32">-32-</a></span> hiszen bujkálva kellett nekik haladni,
népes helyeken éjszakákon vonulni keresztül s a tolvajutakat
keresni fel mindenütt. S aztán nyári meleg napok jártak, a
holttestnek nagy feloszlásba kellett átváltozni.</p>
<p>A vizsgálóbiró ezzel se törődött. Csak beszéltette
Smilovicsot.</p>
<p>A szeklenczei tutajosok naplemenetkor kötöttek ki Kis- és
Nagy-Tárkány között. S a hol kikötöttek: ott a három zsidó is
megállt halottas szekerével.</p>
<p>Smilovics leszállt a szekérről, odament a viz partjára s kihivta
a partra Herskót. Herskó kijött, de kihozott magával két tutajost
is. Smilovics nem tudja nevüket. A parton azután elkezdtek öten
tanácskozni. Smilovics, Herskó, az eszlári boltos zsidó s a két
tutajos. Az eszlári fuvaros zsidó, ugy látszik, nem vett részt a
tanácskozásban.</p>
<p>De melyik volt az a két tutajos?</p>
<p>Az egyiknek bizonyára Matej Ignácznak kellett lenni s a másik
nem lehetett más, mint Csepkanics György. Csak ez a két ember volt
az utolsó és üres tutajon.</p>
<p>Csakhogy ez a beszéd sehogy se vágott össze se Herskó, se Matej,
se Csepkanics vallomásával.</p>
<p>Mindegy; – a vizsgálóbiró igy vette irásba.</p>
<p>Megállapodtak öten. Herskó vállalkozott a holttest
elszállitására s vállalkoztak a tutajosok is. Az eszlári boltos
zsidó adott nekik pénzt, de mennyit: ezt Smilovics nem tudja.</p>
<p>Herskó s a két tutajos vette le a szekérről a tetemet s vitte be
a tutajra. <span class="pagenum"><a name="Page_33" id=
"Page_33">-33-</a></span></p>
<p>Vallomása végén azt mondja Smilovics, hogy a tetem fel volt
öltöztetve ugy, a hogy a Csonkafűzes alatt megtalálták. Még a
föstékes kendő is ott volt balkeze csuklóján.</p>
<p>Biztos abban, hogy az eszlári boltos zsidót és fuvarosát
fölismerné.</p>
<p>Ha igazat beszélt: föl is ismerhette Smilovics a két zsidót.
Hiszen nagy eset volt ez, a minőt nem ért még, egész nap együtt
volt a szekéren a két zsidóval s az eset óta még csak harminczhárom
nap telt el. A feledésre nem elég idő.</p>
<p>– – Ez volt Smilovics julius 15-iki vallomása Nyiregyházán.</p>
<p>Nem tetszett a vizsgálóbirónak a maga egészében. Nem is
tetszhetett. Hiszen sok lényeges körülményre nézve homlokegyenest
ellenkezett Herskó és Matej vallomásával. Ezek pedig mégis ketten
vannak. Az ellenmondást ki kellett egyenliteni valahogy.</p>
<p>Nyiregyházán nem lehetett. Ott a börtön is, a vizsgálóbiró
hivatalos helyisége is nagyon népes és zajos volt. Füle volt a
falaknak is. Nem volt más mód. Smilovicsot ki kellett vinni
Tisza-Lökre. Ott van a csendbiztos. A csendbiztosnak szépen bevall
mindenki mindent. Hogy miben állott a csendbiztosnak ez a hatalma:
ezt majd később beszélem el.</p>
<p>Harmadnap mulva julius 18-án Smilovicsot már Tisza-Lökön
találjuk. Ugy beszél ekkor már, mint a karikacsapás. Egyenesen, a
hogy csak kivánják tőle.</p>
<p>Csakhogy megint sok uj dolgot hoz fel az esemény mélységeiből.
<span class="pagenum"><a name="Page_34" id=
"Page_34">-34-</a></span></p>
<p>Azt mondja: junius 5-én hétfői napon érkezett Kerecsenybe.
Kedden vagy szerdán érkezett ugyanoda tutajon egy fejérmegyei
ismerőse, névszerint Fógel Amsel zsidó. Ő éppen rakodni akart, a
mikor Fógel hozzáment s elbeszélte neki a tisza-eszlári esetet,
melyet ő még nem tudott apróra. S elmondta azt is, hogy a zsidók a
gyanutól menekedni akarnak s hogy magukat tisztázhassák, egy másik
idegen holttestet akarnak a Tiszán leusztatni épp ugy
felöltöztetve, a miként az eltünt lányka, Solymosi Eszter volt. De
a holttest nála van. Kérte őt, vegye át tőle a holttestet s vigye
le Eszlárig s azon alul ereszsze el.</p>
<p>Beszélgetés közben Smilovics természetesen tudni akarta, hogy
kitől ered a terv s honnan való a tetem. De Fógel Amsel
meglehetősen zárkozott volt. Annyit azonban mégis elárult, hogy őt
mások bizták meg e vállalattal s megbizóinak egyike Mendelovics
Niszen nevü vajnági lakos zsidó.</p>
<p>Igért neki Fógel e vállalatért 500 forintot, ezer koronát s
nyomban át is adott 80 forintot.</p>
<p>Ő nem vállalkozott erre, de azért megállapodtak abban, hogy
gondoskodik ő majd emberekről, a kik Fógel utasitása szerint
leusztatják a holttestet. Ez után Fógel előállott azzal, hogy
Tisza-Szent-Mártonnál lesz majd a holttest, ott adja át két eszlári
zsidó s utasitásul adta azt is, hogy a holttestet majd Eszlár alatt
öltöztessék föl Eszter ruhájába.</p>
<p>Herskó emberei, a szeklenczeiek junius 7-én haladtak el
Kerecseny alatt. Nem álltak meg. Ő rögtön felismerte <span class=
"pagenum"><a name="Page_35" id="Page_35">-35-</a></span> Herskót,
ki régi ismerőse. Csónakon ült, utánament Herskónak, beszélt vele,
megállapodtak a tetemszállitásban, meghánytak-vetettek minden
körülményt s Herskó 120 forintért vállalkozott az egészre.</p>
<p>Ezután ujra elbeszéli a két eszlári zsidóval
Tisza-Szent-Mártonnál való találkozását. Most már azt mondja, hogy
a holttest nem volt felöltöztetve, csak valami ing s talán valami
szoknyaféle volt még rajta, egyéb semmi. A haja hiányzott.</p>
<p>Az eszlári zsidók, mihelyt a holttestet átadták, nyomban kocsira
ültek s elhajtottak. Sietésük okául azt mondották, nekik mielőbb
otthon kell lenni, hogy Eszter ruhájának átadása iránt
intézkedhessenek, hogy azt Herskóék, mikor odaérnek, késedelem
nélkül átvehessék. De a ruhát nem ők fogják átadni, hanem egy közép
életkoru barna zsidóasszony.</p>
<p>A két eszlári zsidó nevét elfelejtette, de a boltos zsidót, a
mikor az eszlári zsidókat elébe állitották, Grosz Márton eszlári
lakosban, a fuvaros zsidót pedig Klein Ignácz szintén eszlári
lakosban ismeri föl. És pedig határozottan fölismeri mind a kettőt.
Ezeknek volt szekerük s a szekér előtt egy sárga s egy fekete
lovuk, Tisza-Szent-Mártonnál. S ezek adták át a holttestet.</p>
<p>Ezt a vallomását fentartja Smilovics október 19-én is.
<span class="pagenum"><a name="Page_36" id=
"Page_36">-36-</a></span></p>
<h3>IV.</h3>
<p class="summary">(Oly sok közremüködő után a csempészett holttest
eredetét könnyü kipuhatolni. – Még se tudják kipuhatolni. – A
zsidók szentül hiszik a hullacsempészést. – A börtön magánya. –
Rózenberg. – Smilovics levelet ir a börtönben Rózenbergnek.)</p>
<p>Smilovics vallomása után még szövevényesebbé, még homályosabbá
vált az eset az ellenkező látszat daczára is. A sötétség még
nagyobb lett.</p>
<p>Közreműködő gyanánt ugyan most már sok ember lett megnevezve.
Herskón, a két tutajoson s Smilovicson kivül ott volt Fógel Amsel
és Mendelovics Niszen s ott volt Grosz Márton és Klein Ignácz. A
holttestről valamennyi tudott s nagyobb részük látta is,
szállitotta is.</p>
<p>Most már majdnem lehetetlenség volt ki nem deriteni, hogy ki
volt hát életében a csonkafűzesi halott, ha nem Solymosi Eszter
volt? Hiszen nyomról-nyomra, emberről-emberre könnyen el lehetett
jutni idáig. A tisza-löki csendbiztos varázsló hatalma előtt csak
gyerekjáték lehetett az embereket rábirni, hogy ezt is megvallják.
Hiszen már okuk se volt erről hallgatni. Ha a többit mind szépen
bevallották: bevallhatták a holttest eredetét is. Helyzetük ezzel
nem vált volna kényelmetlenebbé s vétkességük nem nagyobbá. Sőt
enyhithettek volna sorsukon. Siettethették volna az ügy befejezését
s önmaguk szabadulását.</p>
<p>Hát miért nem tettek vallomást? Készitsünk most az esetről, a
mint e pillanatban előttünk áll, egyszerü, világos, tiszta képet s
ne törődjünk <span class="pagenum"><a name="Page_37" id=
"Page_37">-37-</a></span> oly aprólékos részlettel, mely a
fődologhoz szükségképen nem tartozik.</p>
<p>Az eset egyszerü képe ez lesz:</p>
<p>Solymosi Eszter lányka eltünt ápril 1-én. A zsidók ellen vád
kerekedik, hogy ezek nyakát vágták, vérét vették, holttestét
elsikkasztották.</p>
<p>Hetvenkilencz nap mulva, junius 18-án, a dadai Csonkafűzes alatt
női holttest bukkanik föl a Tiszából, mely Solymosi Eszter
ruhájában van.</p>
<p>Nyaka nincs elvágva, vérét nem vette senki. Ha ez volt Solymosi
Eszter: akkor a zsidók ellen támasztott vád alaptalan.</p>
<p>A vádolt zsidók életre-halálra tagadják a vádbeli cselekmény
megtörténtét.</p>
<p>Biróság által fölhivott szakértő orvosok teljes határozottsággal
kimondják, hogy a csonkafűzesi holttest nem lehet Solymosi Eszteré.
Mert ez a lányka 14 éves életkoru szűz volt, a holttest pedig
legalább 18 éves elvirágzott nő holtteste. Ez a nő legfeljebb tiz
nap előtt halhatott meg s teteme legfeljebb négy nap óta van a
vizben.</p>
<p>Minthogy Solymosi Eszter ruhája volt rajta: kétségtelen, hogy
titkos kezek öltöztették föl, a kik Solymosi Eszter ruháját
megszerezték s az ismeretlen idegen nő holttestét valahonnan
elsikkasztották.</p>
<p>Ilyet tenni se nem szokás, se nem szabad. Valami különös és
fontos oka lehetett erre annak, a ki ezt elkövette.</p>
<p>Ez az ok az eset különös körülményei szerint nem <span class=
"pagenum"><a name="Page_38" id="Page_38">-38-</a></span> lehetett
más, csak a vérváddal terhelt zsidók megmentése. Csupán csak ezért
csempészhették a hatóságok szeme elé a csonkafűzesi holttestet.</p>
<p>Ha ez igaz: akkor a zsidók kezének bent kell lenni a
vállalatban.</p>
<p>S valóban Matej Ignácz tanuságot tesz arról, hogy az ő tutaján s
az ő tudtával és közreműködésével csempészték a holttestet junius
11-től 18-adikáig, őt erre Herskó Dávid kérte föl, Herskó Dávid
Tisza-Tárkány alatt kapta junius 11-én a holttestet.</p>
<p>Herskó Dávid zsidó.</p>
<p>Töredelmesen beismeri, hogy Matej igazat beszél s egyenesen
bevallja, hogy neki Smilovics Jankel adta át a holttestet junius
11-én Tárkány alatt, de már junius 7-én tudatta ezt vele
Tisza-Kerecsenynél.</p>
<p>Smilovics Jankel is zsidó.</p>
<p>S némi tekergődzés után utóbb ez is nyiltan beismeri, hogy
igenis ő adta át a holttestet ugy, a mint Herskó elbeszéli, de őt
erre Fógel Amsel vette rá, a kit meg ezzel Mendelovics Niszen
bizott meg. Valósággal pedig Grosz Márton és Klein Ignácz
szállitotta hitvány fakószekerén a holttestet
Tisza-Szent-Mártonba.</p>
<p>S Fógel, Mendelovics, Grosz és Klein: mind valamennyi zsidó. A
mi természetes. Vérvád terhelte zsidók mentségére első sorban
csakugyan zsidóknak kellett vállalkozni.</p>
<p>Minden összevág.</p>
<p>Maguk a zsidók is szentül hiszik a tetemsikkasztást és
holttest-csempészetet. A kik távol laknak az eset <span class=
"pagenum"><a name="Page_39" id="Page_39">-39-</a></span>
szinterétől: azok nem tudják, mit gondoljanak s miként magyarázzák
az eset megtörténtét. A kik közel vannak, a kiket terhel a vérvád,
azok lelke keserüséggel telik meg s átkozzák Herskót és Smilovicsot
s ezek zsidó társait, a miért ilyenre vetemedtek.</p>
<p>Maga Smilovics rendithetlenül meg van győződve a
holttestcsempészet valódiságáról. Ennél különösebb és érdekesebb
lelki tünetet életemben nem láttam. Csodálni lehet s elmélkedni
fölötte.</p>
<p>Smilovicsnak nem volt börtöntársa. Mint vizsgálati fogoly maga
volt külön oduban elzárva. Emberekkel csak akkor találkozott, ha
ételét-italát beadták vagy a többi rabbal együttesen naponkénti egy
órai sétáját végezte, vagy ha a börtönőr egyszer-másszor ajtót
nyitott rá. Beszélgetnie ilyenkor se volt szabad.</p>
<p>A szabad járás-keléshez szokott emberre nézve irtózatos állapot
ez. A kényszerü magányosság, ha nincs rá erkölcsi ok s ha nincs
benne emberi igazság, rettenetesen meggyötri a lelket.</p>
<p>De át is alakitja. Vagy megszeliditi a vad lelket, vagy
dühöngésre lázitja a szelidet. Vagy elmélkedésre birja, a melyik
eddig csak cselekedni tudott és szeretett, vagy bűnök, merényletek,
kétségbeejtő kisérletek szövésére készti a legjobb szivet is. Imák,
könyek, átkok, dühöngések, álnokságok, gyilkos tervek,
léleksorvadások a kényszerü magánosság szüleményei.</p>
<p>Smilovicshoz, mig teljes vallomást nem tett, éjjel-nappal bejárt
a vizsgálóbiró. Ijesztette, fenyegette, biztatta, rémitette.
Különösen azzal biztatta, hogy ha <span class="pagenum"><a name=
"Page_40" id="Page_40">-40-</a></span> töredelmesen bevallja a
holttest csempészetét: akkor elereszti őt, hazamehet, keresheti
kenyerét, istennek szabad napjában gyönyörüségét lelheti.</p>
<p>Elvégre a tiszalöki csendbiztos kezén megtette vallomását. S
várta ennek fejében a szabadulást.</p>
<p>Matejt, Herskót, Csepkanicsot el is eresztették, de őt nem.
Belökték magános oduba s azóta a vizsgálóbiró se látogatta
többé.</p>
<p>Volt ideje a tünődésre s ő valóban tünődött.</p>
<p>Ott volt a börtönben, mint tudjuk, Rózenberg Hermann eszlári
lakos zsidó is. Más oduban s rabtársakkal összezárva. Volt egyebek
közt egy Oláh Sándor nevü vizsgálati fogoly rabtársa is s volt egy
másik is: Szilágyi József nevü.</p>
<p>Ezt a Rózenberget is azzal vádolták, hogy bűnrészes a vérvádban.
De ő félvállról vette ezt a vádat; – szabad száju, nyilt beszédü
ember volt. Mindig azt beszélte fűnek-fának mindenütt, hogy az
eltünt lányka élve-halva előkerül mihamar, mert a zsidók azt el nem
emésztették.</p>
<p>Efféle beszéde miatt Bary vizsgálóbiró gyanuba vette utóbb, hogy
talán a tetemsikkasztásban is bűnös.</p>
<p>Az efféle beszédből kifogyhatatlan volt a börtönben is.
Rabtársai s a börtönőrök a közös sétákon s egyébként is csak
ilyesmit hallottak tőle.</p>
<p>Kinevették.</p>
<p>A rabok közt is volt keresztyén tábor, zsidó tábor. Köztük is
folyt tanácskozás s képződött közvélemény. A közvélemény, ha
ingadozott is a vérvád kérdésében, <span class="pagenum"><a name=
"Page_41" id="Page_41">-41-</a></span> de sziklakemény lett a
holttestcsempészet kérdésében. Nem is lehetett másként. Hiszen két
zsidó is volt köztük, a ki apróra beismerte a csempészetet.</p>
<p>Rózenberg még azután is kézzel-lábbal hadonázott a
holttestcsempészet ellen. Rabok és őrök egyaránt kinevették.</p>
<p>– Bolond zsidó! Mit kiabálsz, mit rugódozol? Hiszen valóságos
zsidó van köztünk, a ki ezt beismeri, mert maga is segitett a
csempészetben.</p>
<p>Ezt egyik rabtársa mondta Rózenbergnek.</p>
<p>Rózenberg kijelentette, hogy ezt nem hiszi. El nem hiszi még a
prófétáknak se. El nem hiszi addig, mig az a zsidó neki meg nem
irja. De ha magyarul irja, még akkor se hiszi el. Csak az esetben
hiszi el, ha zsidóul irja. Másként csalás lesz, ámitás lesz.</p>
<p>Sohase derült ki, hogy Rózenbergnek ez a feleselése miként
jutott Smilovics füleibe. Csak az a bizonyos, hogy odajutott. És
ugy jutott oda, hogy Smilovics szentül hitte, hogy a
holttestcsempészők egyike mindenesetre ez a Rózenberg.</p>
<p>Ez szeptember hó első felében történt.</p>
<p>Smilovics tünődött. Mit csináljon? Ő szabadulni akar. Most már
bizonyos, hogy addig nem szabadulhat, mig minden zsidó be nem
vallja a holttestcsempészetet. Hátha ő rá tudná venni Rózenberget a
töredelmes beismerésre. Ő is megszabadulna hamarosan s javára lenne
ez a többi zsidónak is, mert előbb vége lenne a nagy pörnek.</p>
<p>Hiszen ugy is csak kétségtelen, hogy a zsidók csempészték
<span class="pagenum"><a name="Page_42" id=
"Page_42">-42-</a></span> a holttestet. Herskó nemcsak bevallotta,
hanem neki már szemébe is mondta. S ő maga is, akarva nem akarva
apróra beismerte. Hát akkor miért makacskodik ez a Rózenberg? Miért
állja utját annyi szegény, sanyargatott zsidó szabadulásának?</p>
<p>Ostoba Smilovics! Az nem jutott eszébe, hogy hátha a többi zsidó
vallomása is csak ugy készült, a miként az övé!</p>
<p>Kapta magát szeptember 17-én s levelet irt Rózenbergnek. Miként
jutott tollhoz, tintához, papiroshoz: isten tudja. A börtönbeli
rabok elől pénz, fegyver, irószer tökéletesen el van zárva. Neki
azonban mindene lett, mikor levelét meg akarta irni.</p>
<p>S megirta a levelet zsidó nyelven, a hogy Rózenberg óhajtotta.
Sohase látta Rózenberget, nem is beszélt vele, nem is hallotta
kivánságát, mégis kivánsága szerint cselekedett.</p>
<p>Az a zsidó nyelv romlott német nyelv volt, kéziratos zsidó
betükkel irva.</p>
<p>Hogy és miként fért azután Smilovics Oláh Sándor rabhoz: ez se
derült ki. Oláh Sándornak kezébe adta a levelet azzal a
megbizással, hogy ez adja át azt Rózenbergnek.</p>
<p>A levélben szivére beszél annak a Rózenbergnek. Ne késleltesse
makacs tagadásával az ügy befejezését. A holttest csempészete ugy
is tisztába van már hozva… Herskó és ő ugyis beismerték. Vallja be
hát Rózenberg is. Segit ezzel a zsidókon is és saját lelkiismeretét
is megnyugtatja, vétkének terheit megkönnyiti. <span class=
"pagenum"><a name="Page_43" id="Page_43">-43-</a></span></p>
<p>Oláh Sándor titkon kezébe adta a levelet s Rózenberg elolvasta
azt.</p>
<p>Hanem bármily titokban történt is az egész dolog: bizony nyomban
megtudta ezt a börtönőrmester s a királyi ügyészség. Pedig se
Smilovics, se Rózenberg nem jelentette föl.</p>
<p>De az is igaz, hogy Oláh Sándor rabnak se lett e miatt semmi
bántódása.</p>
<p>Smilovicsot természetesen nyomban vallatóra fogták. Beismerte
hüségesen, hogy ő irta a levelet s ő küldte Rózenberghez. Mert hát
ő is jól tudja, hogy a holttestet a zsidók usztatták, tehát
Rózenberg is vallja be valahára bűnös tettét.</p>
<p>A sajtó is gyorsan megtudta a levél történetét s megismerte
szövegét is. Rettenetes fegyver lett ez a vérvád hiveinek kezében.
Lehetett is. Mert ezt a levelet csakugyan nem a tisza-löki
csendbiztos erőszakolta ki s nem a vizsgálóbiró ügyeskedése szülte.
Azt már a zsidó csakugyan lelke bensőjéből szabadon
szerkesztette.</p>
<p>A mint ezt Smilovics a következő esztendőben a nyilvános
tárgyaláson is őszintén bevallotta.</p>
<p>Smilovicsot többször kérdezte a biróság az eset felől. S
kérdezte birósági komolysággal, tisztességgel, törvényes módon.
Felelhetett ugy, a hogy akart.</p>
<p>Állt a csendbiztos előtt is s ránehezedhetett lelkére az
erkölcsi és testi kényszer valódi vagy képzelt sulyának ijesztő
hatalma s e suly alatt mondhatta azt, mit akart vagy a mit vallatói
akartak.</p>
<p>Mondta is. <span class="pagenum"><a name="Page_44" id=
"Page_44">-44-</a></span></p>
<p>De a mikor Rózenberghez irta levelét: akkor nem állott semmi
külső, semmi erkölcsi kényszer alatt. Akkor csak két erő dolgozott
lelkében. Az egyik erő a börtön lakóinak már megingathatlanná
erősödött ama meggyőződése, hogy az idegen holttestet csakugyan a
zsidók csempészték s ez a meggyőződés már az ő lelkén is teljesen
urrá vált. A másik erő pedig az életnek az az ösztöne: benne
vagyunk a bajban, szenvednünk kell, a szenvedést megröviditheti az
őszinteség, legyünk tehát őszinték valamennyien s ezzel siettessük
az ügy befejezését.</p>
<p>Okos felfogás, az élet sok igazságával teljes.</p>
<p>De éppen azért föltétlenül bizonyos, hogy ha Smilovics tudta
volna, hogy az idegen holttest honnan ered s kinek a holtteste:
megmondta volna egész nyiltsággal nyomban. A mikor Rózenbergnek a
levelet irta: akkori lelki állapotában megmondta volna minden
esetre.</p>
<p>Azért nem mondta meg, mert nem tudta.</p>
<p>De más se tudta.</p>
<p>Hiába mesterkedett a vizsgálóbiró s a titkos tanács erélyes, de
vak elméje, az idegen holttest eredetének még csak sejtelméig se
tudtak eljutni. Mert felfogásuk képtelenség volt s utjuk, a melyen
jártak, hamis út. Ezen az úton elbódultak.</p>
<p>Pedig olyan egyszerü volt az eset.</p>
<p>Folyam partján jól ismert ruhában eltünt egy lányka. Hetek mulva
ugyanaz a folyam fölvet egy lánykatetemet ugyanabban a jól ismert
ruhában. Sok furfang és sok <span class="pagenum"><a name="Page_45"
id="Page_45">-45-</a></span> rossz indulat kell már a puszta
gondolathoz is, hogy a tetem idegené s nem az eltünt lánykáé.</p>
<p>Ezt a gondolatot csak az mentheti, ha utóbb napvilágra jön, hogy
ki volt hát, a mig élt, az idegen tetem?</p>
<p>A vizsgálóbiró a csendbiztos segitségével mindenre talált
feleletet, csak erre a kérdésre nem.</p>
<p>Erre nem lehetett beoktatni se Matejt, se Herskót, se
Smilovicsot, se a többi zsidót és nem zsidót, mert erre maguk a
vizsgálóbirák, az orvosok, a csendbiztosok és pandurok se tudtak
feleletet találni.</p>
<p>Ime a tetemusztatás elméletének egyik nagy hibája.</p>
<p>Van azonban több is. Néhányra rámutatok.</p>
<h3>V.</h3>
<p class="summary">(A hullacsempészet elméleti birálata. – Miért
bizták tizenöt tutajosra? – Miért volt a holttest annyi kézen? – A
falevéllel bedugott orr érez-e szagot? – Miért biztak mindent
véletlenre? – Miként erősitették a holttestet a tutajra?)</p>
<p>Ha a zsidók csakugyan idegen holttestet akartak a biróság elé
csempészni: miért kellett azt épen Herskóra bizni, a ki tizennégy
keresztyén tutajossal, tehát egész sereg emberrel uszott a Tiszán
lefelé? Hiszen ép ugy rábizhatták volna olyan tutajra, melyen csak
két vagy három teljesen megbizható czinkos van. Azt csak minden
okos és minden oktalan ember elgondolhatta előre, hogy tizennégy be
nem avatott tutajos közt sokkal biztosabban kipattan a titok, mint
két-három beavatott közt. <span class="pagenum"><a name="Page_46"
id="Page_46">-46-</a></span></p>
<p>Menjünk tovább.</p>
<p>Mendelovics Niszen gondolta ki a tetemusztatást s bizonyára nagy
pénzt vagy nagy igéretet kapott erre valakitől. Hát miért nem
cselekedte ő maga? Hiszen ő csak olyan sáfárkodó koldus zsidó
tutajos volt, mint a többi. Miért adta volna ő a hasznot másnak?
Miért bizta ő a foganatositást Fógel Amselra? Hát ez miért bizta
Smilovicsra? Hát Smilovics miért bizta Herskóra? Hát Herskó miért
bizta csupán csak Matejre? Hiszen a tutajon ott volt Csepkanics is
s épen Csepkanics volt a kormánybiró, az idősebb, az okosabb és a
figyelmesebb. Azt csak jól tudta Herskó, hogy Csepkanics naponként
többször megvizsgálja a tutajt s lehetetlen, hogy hét egész napon
át észre ne vegye a holttestet. Ha csirkeészszel fontolta is meg a
dolgát: inkább Csepkanicscsal kellett összebeszélnie, mint
Matejjel, – a józan ész azonban azt parancsolta, hogy inkább mind a
kettővel értsen egyet, mint csupán az egyikkel.</p>
<p>S aztán az is kétségtelen, hogy a titkot őrizniök, a holttestre
vigyázniok kellett, hogy el ne legyenek árulva s tervük dugába ne
düljön. De hát akkor miért fogadták föl Tokajban épen a
tetemusztató tutajra az idegen és ismeretlen Selever János
tutajost? És miért fogadták be ugyanarra utazó vendégnek Galsi
Istvánt, a törökszentmiklósi magyar embert, a kinek se zsidóval, se
oláhval, se oroszszal, se semmiféle tutajossal semmi összeköttetése
nem volt s a kinek jó füle, jó szeme s jó orra van s rögtön
elbeszél mindent, ha valamit észre talál venni? <span class=
"pagenum"><a name="Page_47" id="Page_47">-47-</a></span></p>
<p>Egyik oktalanság a másik után.</p>
<p>A folyam árja Tisza-Lök körül odaüti épen a tetemusztató tutajt
a parthoz s a tutaj két-háromfelé szétesik. Épen az esik szét, a
melyhez a holttest van erősitve. Ki kell kötniök e miatt
Csonkafűzesnél, minden tutajos odasiet segiteni s a megbomlott
talpat összeróni. S a holttestet vagy annak szagát nem veszi észre
senki. Tizenöt többnyire fiatal ember közül senki.</p>
<p>Képzelhető-e ez?</p>
<p>A vizi holttest szaga nagyon különös és nagyon erős. Ilyen
szaghoz nincsenek az emberek hozzászokva. Erősebb és különösebb
szag ez, mint a ganéjdombé vagy a kátránygyáré, vagy mint a
mocsárgázé. A viz se nyelhette el szagát. Hiszen a tetem a viz
szinén uszott s időnként kis része a viz mozgása közben felszinre
került. Tehát a szagnak bóditónak kellett lenni. Még se vette észre
senki. Holott a mikor a dadai csősz kivonszolta a partra: akkor
mindenki észrevette s irtózott tőle.</p>
<p>Az emberek hiszékenységével egyenest játékot üz a vizsgálóbiró a
holttest szagának kérdésében.</p>
<p>A jegyzőkönyv papirosán azt jegyzi föl Matej vallomásaként, hogy
a mikor a tisza-ladányi oldalon öltöztették a holttestet, minhogy
nagyon erős szaga volt, Herskó falevéllel betömte Matej
orrlyukjait.</p>
<p>Balgatag beszéd.</p>
<p>Mintha egy 28 éves erős katonaember, mint Matej, mással engedné
az orrlyukjait betömetni s ha már épen ezt akarja: ily kényes
dolgot nem maga végezne <span class="pagenum"><a name="Page_48" id=
"Page_48">-48-</a></span> saját orra körül! Hiszen az orrlyukban
babrálni kutya, macska s egyéb házi állat se engedi meg.</p>
<p>Aztán falevéllel tömni be! Micsoda vad gondolat ez!
Természetesen füzfa vagy rekettyefa leveléről lehetne szó,
mivelhogy ott más fa nincs. Herskó pedig bizonyára nem hozott
Bustyaházáról egy nyaláb fenyőfalevelet, hogy ezzel utközben
tutajosainak orrát betömködje.</p>
<p>Szerencsére se Matej, se a csendbiztos, se a vizsgálóbiró nem
tudta, hogy kámforos vagy karbolsav-oldatos pamut is van a világon;
– különben bizonyára ezzel tömte volna be Herskó a tutajos
orrlyukjait. Jó eleve beszerezte volna a tokaji
gyógyszerésznél!</p>
<p>Falevéllel!</p>
<p>Mintha a falevél élő egészséges ember orrába gyömöszölve utját
állaná a szaglásnak! Hiszen a szag, az illat, a bűz olyan finom és
oszlott anyag, hogy annak tömöttségét a tudomány képtelen
meghatározni. Olyan az, mint az üstökös csillag farkának a teste.
Akárhogy tömjék be az orr lyukjait falevéllel: keresztül hatol az
minden falevélen, mintha az utjába se állana. Csak a megfelelő
vastag érczen nem tud a tetemszag áthatolni.</p>
<p>Még ennél is furcsább dolgokat puhatolt ki Bary József
vizsgálóbiró.</p>
<p>A két eszlári zsidóval Grószszal és Kleinnal
Tisza-Szent-Mártonig viteti a félig meztelen s egyébként is
födetlen holttestet két rossz gebén s hitvány fakószekéren.
Tisza-Szent-Márton a Tisza folyása mentén mintegy 130 kilométer
távolságnyira van Tisza-Eszlártól. Ha itt-ott átló úton ment is a
két zsidó: akkor is vagy 100 kilométernyi <span class=
"pagenum"><a name="Page_49" id="Page_49">-49-</a></span> kocsiutat
kellett tennie. A parttól messze nem mehettek, mert hiszen tutajost
kellett az útban keresniök. Útjuk tehát igy is, ugy is több napra
terjed. Már csak azért is, mert forró juniusi időben nappal az erős
rothadásban levő födetlen holttesttel falukon, városokon, népes
lakott helyeken át nem botorkálhattak. Nappal utszéli zsidó csárdák
ólaiban vagy parti füzesek sürü ligeteiben kellett elbujniok és
csak éjszakákon át merészelhettek tovább-tovább haladni. Igy is
veszélyes volt kisérletük.</p>
<p>El lehet ezt hinni akárminő tanunak?</p>
<p>Szüksége volt erre annak a két tetemszállitó zsidónak? S
kikerülhetlen szükség nélkül vállalkozik-e ilyen bolondságra akárki
is, ha csak nem eszeveszett? Sok napon át minden órában a
fölfedeztetés veszélye elé állani s ezzel a vérvádterhelte zsidókat
ujabb gyanuval terhelni!</p>
<p>S aztán ha már a holttestet hurczolták magukkal: nem vihették
volna magukkal Solymosi Eszter ruháját is? Tárkány alatt nem
lehetett volna a tetemet ép oly könnyen felöltöztetni, mint Eszlár
és Tisza-Ladány között? Ha pedig csak itt volt kényelmes az
öltöztetés: a sok napi kóborlás mellőzésével nem lehetett volna
magát a tetemet is itt adni át?</p>
<p>S ez még mind semmi!</p>
<p>Véletlenül találkozik Smilovics Fógel Amsellel, tehát véletlenül
kapja tőle a holttestcsempészetre a megbizást. Ha ő nem késik annyi
ideig Kerecsenyben: nem ér oda tutajával s nem éri őt ott a
fejéregyházi Fógel Amsel. S akkor nincs csempészet. <span class=
"pagenum"><a name="Page_50" id="Page_50">-50-</a></span></p>
<p>Véletlenül keresi föl adósait: Kesztenbaum Gimplit Kerecsenyben
s Rubinstein Májert Szent-Mártonban. Ha nem keresi föl őket, vagy
néhány órával később ér a szentmártoni partra: nem találkozik a
tetemhurczoló két zsidóval s megint nincs holttestcsempészet.</p>
<p>Véletlenül találkozik Herskóval is Kerecsenynél. Ő a parton áll
s ez ki se köt, hanem csak uszik tovább a tutajon. Három szóval
végzik el egymásközt az üzletet. Képzelhető ez? Hihető ez? Hogy két
máramarosi koldus zsidó ily nagy felelősséggel s esetleg nagy
pénzzel, de börtönnel is járó ügyben egy-két percz alatt három
szóval végezze dolgát s kösse meg az ügyletet? Nem ugy megy ez ott,
mint a tőzsdén szokás. Ez az osztály százszor értekezik egy kis
ügyben is, mig meg tud állapodni. S ha már megállapodott: még akkor
is visszatér rá tizszer. Természete ez s ősi szokása. S ha
véletlenül nem áll a parton az alatt az öt-hat percz alatt, mig
Herskó a vizen elvonul: nincs holttestcsempészet akkor se.</p>
<p>De még ennél is czifrább az az ostobaság, melylyel a holttest
eleresztését kigondolták.</p>
<p>Matej egyenesen és határozottan azt állitja, hogy ha tutajukat a
meder oldalához nem üti a folyam árja: akkor meg se állanak
Csonkafűzesnél, hanem mennek tovább s viszik a tetemet magukkal.
Akkor nincs »dadai holttest«. És azt is határozottan állitja, hogy
ha szél és áradat nem fenyegeti őket: akkor nem állnak meg
Tisza-Ladánynál s nem találja ott őket a tisza-eszlári zsidó
asszony Solymosi Eszter ruháival. <span class="pagenum"><a name=
"Page_51" id="Page_51">-51-</a></span></p>
<p>Tehát ez mind véletlen!</p>
<p>A képtelenségek sorozatának még itt sincs vége.</p>
<p>Smilovics határozottan azt vallja a vizsgálóbiró előtt, hogy ő
azt nyerte és Herskónak ő is azt adta utasitásul, hogy a holttestet
Tisza-Lökön alul eresszék szabadon s bizzák sorsára. Vigye a viz, a
hova akarja. Ez a vallomás teljesen összevág Matej és Herskó
beszédével.</p>
<p>Ha ez igaz volna: akkor teljesen oktalan és értelmetlen az egész
holttestcsempészeti furfang.</p>
<p>Hiszen mi lehetett ennek czélja?</p>
<p>Az, hogy a holttest a viz szinén maradjon, továbbá, hogy azt
kellő helyen és időben észrevegyék s végre, hogy a nyiregyházi
biróság szeme elé csempésztessék. Csak igy lehetett elérni, hogy ép
nyaku áltetem szerepeljen Solymosi Eszter holtteste gyanánt.</p>
<p>Ámde, ha a holttestet a vizen szabadjára hagyják s azt majd
Titelnél veszik észre a Tiszában vagy a Vaskapu-zuhatagoknál a
Dunában vagy Várnánál a Fekete-tengeren: akkor hiábavaló az egész
mesterkedés. Senki se gondolhat arra, hogy ez az eltünt eszlári
lányka álteteme s hogy ezt valahonnan valamikor a zsidók a biróság
félrevezetése végett csempészték. S ily hiábavaló és nevetséges
dolgokra miként vállalkozhattak volna a zsidók, miért költötték
volna a pénzt s miért koczkáztatták volna bőrüket és
szabadságukat?</p>
<p>A napfény se világosabb ennél.</p>
<p>Pedig a képtelenség még tovább is tart.</p>
<p>Az enyészetben levő holttest nem mindig uszik a viz felszinén s
időnkint nem is sokáig. Ha megtelik <span class="pagenum"><a name=
"Page_52" id="Page_52">-52-</a></span> rothadási gázzal s ha valami
idegen suly vagy akadály a viz fenekén nem tartja: akkor felszinre
jön. De mihelyt itt a gáz belőle valami természetes módon, a test
nyilásain át kiszabadul, azonnal visszaereszkedik a mélybe. S ha
megint megtelt elegendő rothadó léggel: csak akkor bukkanhat fel
ismét.</p>
<p>Már most, ha Tisza-Lökön alul szabadjára eresztik a tetemet: ki
állhat arról jót, hogy az rögtön el nem merül s az emberek szemei
elől örökre el nem tünik? Ki állhat arról jót, hogy ha felbukkan
is: ez nappal történik s emberek szeme láttára s nem éjszaka s nem
lakatlan és kietlen folyamrészeken, a hol ember észre nem
veheti?</p>
<p>A vizsgálóbirónak, a titkos tanácsosnak, a csendbiztosnak s a
panduroknak parányi bölcsesége nem terjedt odáig, hogy mindezt
elgondolja s a holttestcsempészet tervét ily oktalanságokkal
haszontalanná és nevetségessé ne tegye.</p>
<p>Ha volt tetemsikkasztás és holttestcsempészet: ezt bizonyára
eszesebb férfiak s nagyobb pénzzel dolgozó emberek tervezték, mint
a Mendelovics Niszenek s ennek foganatositását nem bizták volna oly
szedett-vedett dibdáb alakokra, mint Amsel, Jankel, Herskó, Matej,
Grósz és Klein. Nem biztak volna mindent a véletlenre, a holttestet
nem oly pőrén hurczolták volna s nem faluztak volna vele napokon át
s nem usztatták volna Tárkánytól Csonkafűzesig hét napon és
éjszakán keresztül.</p>
<p>Mindazt, a mit a vizsgálóbiró Matej, Herskó és <span class=
"pagenum"><a name="Page_53" id="Page_53">-53-</a></span> Smilovics
vallomásairól jegyzőkönyvbe vett, durva paraszt észszel gondolták
ki. Semmi se bizonyitja ezt jobban, mint az a furcsa ötlet, a mire
szorultságukban fanyalodtak, a mely szerint a holttest a tutajhoz
volt erősitve.</p>
<p>Miként szállithatták a holttestet a tutajon?</p>
<p>Háromféle módon.</p>
<p>Az egyik mód az, hogy rálökik a tutajra csak ugy pőrén,
leplezetlenül, a hogy Smilovics átadta. – Ez lehetetlen volt,
hiszen minden tutajos meg tudott volna mindent azonnal. S a
holttest szaga elvitte volna a titkot a partokra is.</p>
<p>A másik mód az, hogy a holttestet szekrénybe csomagolják,
gondosan elzárják s ugy viszik tova. Ez esetben is felkölti minden
tutajos figyelmét nyomban az idegen tárgy s nem nyugszik addig egy
se, mig meg nem tudja: mi van a szekrényben. S aztán a szekrénynyel
együtt nem lökhetik bele a vizbe. Azzal nem érik el a czélt. A
szekrényt föl kell nyitni, a tetemet kiemelni s ugy tenni a vizbe.
De ez már szintén feltünő munka.</p>
<p>A harmadik mód az, hogy a tetemet odakötik a a tutaj alá. – Ezt
a módot gondolták ki.</p>
<p>De mivel kötik és miként kötik?</p>
<p>Lánczczal, kötéllel, szijjal, terhelővel, lazsnakkal, madzaggal,
sodrott vagy sodratlan szalaggal, posztószéllel, zsinórral,
vászonnal vagy szines kelmével oda nem köthetik, mivelhogy efféle
kötőeszközöket tutajos ember használni nem szokott. Minden efféle
kötelék feltünő <span class="pagenum"><a name="Page_54" id=
"Page_54">-54-</a></span> volna s az unalom által gyötört tutajos
nem nyugodnék addig, mig ki nem kutatná, hogy honnan került ez a
szokatlan jószág, miért van az a fenyőszálon vagy hevederfán által
kötve s mi van arra a tutaj alatt függesztve vagy erősitve? Egy
óráig se mehetett volna a tutaj: Csepkanics, Selever vagy Galsi
István már észreveszi a különös állapotot s vagy megkérdi, mi az? –
vagy pedig szó nélkül addig motoz és turkál körülötte, mig végre is
fölfedezi a titkot.</p>
<p>Ez az élet. S az élet igen gyakran egészen más, mint a
vizsgálóbirák jegyzőkönyve vagy a szakértők véleménye, avagy a
biróságok itélete. Gyakran egyetlen hajszáltól, a ruhának egy
lencsenagyságu szennyfoltjától, valamely állat szőrének szinétől
vagy egyetlen karczolástól függ, hogy a vádlottat halálra itéljék
vagy ártatlanságát elismerjék. Mert e tünetek természeti jelenségek
s a természet törvényei szerint keletkeztek. A természet törvényei
nem alkusznak. E törvényeket száz tanu esküje se tudja megczáfolni,
semmiféle szakértő se tudja elvitatni, a legokosabb biró se tudja
megsemmisiteni. Csak az lehet igazság, a mi e törvényekkel
megegyezik.</p>
<p>A tutajos guzst szokott kötőeszközül használni. A vizsgálóbiró,
csendbiztos és pandur esze tehát jó nyomon járt, mikor készpénzül
vette Matej és Herskó ama szavát, hogy a tetemet guzszsal kötötték
a tutaj alá.</p>
<p>De a guzst a tetemnek nem a nyakára, nem is a derekára, nem is a
lábára illesztették. Hanem a jobb kezének csuklójára. <span class=
"pagenum"><a name="Page_55" id="Page_55">-55-</a></span></p>
<p>Ennek is oka van. Itt már a szakértő orvosok esze is
belejátszott a dologba.</p>
<p>Ugy találták ugyanis és ugy is volt, hogy a holttest jobb kezén
az alkaron a könyöktől a csuklóig a lágy izomrészek hiányoztak s az
alkar csontjait a kézfej tövéhez csak az inak és az erek
kapcsolták, de bőr és izom már nem.</p>
<p>Ime megvan a megoldás! A jobb kéz csuklójára kötötték a guzst s
hat-hét napon át ez a guzs dörzsölte le az alkar bőrét és
izomrészeit. Nosza tehát Matej és Herskó: annál inkább
ragaszkodjatok a guzshoz!</p>
<p>Azt azonban elfeledték a tudós pandurok és szakértők kigondolni:
milyen hosszu volt a guzs.</p>
<p>Többféle nyers vesszőből szokás a guzst csavarni. Mindenféle fa
nem alkalmas rá. A vékony guzst rendesen mogyorófavesszőből
csavarják. A tutajosok mogyorófaguzst használnak. Határozott
nyilatkozatuk szerint a tetemet is mogyorófaguzszsal kötötték a
tutaj egyik fenyőszálához. A guzs, mint teljes biztossággal
megmondták, három láb hosszu volt. Tehát 90–100 centiméternyi.</p>
<p>No most folyamodjunk a természet törvényéhez s annak mértékével
mérjük meg: igaz-e Matej és Herskó beszéde s igy történt-e a
dolog?</p>
<p>A guzsból két hurkot kellett csinálni. Az egyik hurok a
holttetem kézcsuklójára, a másik hurok a fenyőszálra kellett. S
mindegyik hurok bogához legalább 40 czentiméter hosszu guzs
kellett, hogy a hajlitásnál se a guzs el ne törjön, se annak boga
könnyen ki ne <span class="pagenum"><a name="Page_56" id=
"Page_56">-56-</a></span> oldódzzék. A két hurok tehát összesen 80
czentiméter. Nagyon finom guzsnak kellett lenni, hogy ennyiből is
kikerüljön.</p>
<p>Már most számitsunk tovább.</p>
<p>Husz czentiméter átmérőjünél vékonyabb fenyőszálakból nem
csinálnak talpat. A melyik ennél vékonyabb a vastag végén, az már
csak födélfaszámba jön. Ámde a hurok karikájának ilyen vastag
fenyőszálnál is legalább 65 czentiméter hosszunak kellett lenni. S
ha most a két hurok közti függő részre is 15–10 czentiméter
hosszuságot veszünk: ime kijön, hogy az a guzs nem három, hanem
legalább öt láb hosszuságu volt, ha egyáltalán guzs volt.</p>
<p>Herskó tévedhetett a hosszuság megitélésében, mert ő zsidó és
sáfár s guzst csavarni és kötözni nem szokott, de Matej nem
tévedhetett. Ő meg tudja itélni a guzsról, hogy az derekáig ér-e,
vagy feje tetejéig. A három láb hosszu derekáig ér, az öt láb
hosszu a feje tetejéig.</p>
<p>Ime tehát volt azoknak a panduroknak és szakértőknek lángeszük
kigondolni a dolgot, de az a lángész csak csonka-béna volt. A
természet egész törvényén végig gondolni nem tudott. Se pandur, se
Matej, se szakértő soha meg nem kisértette igy kötni holttestet
fenyőszálhoz, hát csak ugy félvállról gondolomra sütötték ki a guzs
három lábnyi hosszuságát. Azt hitték, a bolondnak a fapénz is elég,
a közönségnek igy is jó lesz. Nem is gondoltak arra, hogy
munkájukat majd a vádlottak védői észszel, gonddal, figyelemmel meg
fogják birálni. <span class="pagenum"><a name="Page_57" id=
"Page_57">-57-</a></span></p>
<p>– Ezzel bevégzem a sötétség fejezetét.</p>
<p>A holttestcsempészetről szóló birálatom csak elméleti
természetü. Csak azt akartam ezzel bebizonyitani, hogy ez a
csempészet ugy, a miként annak részeit és egészét a vizsgálóbiró a
csendbiztos segitségével megalkotta, tele van oktalanságokkal.</p>
<p>Birálatom daczára a csempészet megtörténhetett. Abból, hogy
valamit oktalanul csináltak, még nem következik, hogy azt meg nem
csinálták. Az orvosszakértők véleménye alapján más megoldás nem
lehet, csak egyedül a holttestcsempészet. S valóban Matej, Herskó
és Smilovics vallomása igazolja a szakértőket s megdöbbentő
valószinüségre emeli az áltetem csempészetének komoly gyanuját. Az
igazság uj elemét kell napfényre hozni, hogy bekövetkezzék a
világosság.</p>
<hr class="chap" />
<div class="chapter"></div>
<p><span class="pagenum"><a name="Page_58" id=
"Page_58">-58-</a></span></p>
<h2>A VÉDELEM.</h2>
<h3>I.</h3>
<p class="summary">(Miért kell a védő? – A bűnös ember szenvedése.
– Heumann Ignácz ügyvéd. – Egyénisége. – Az ügyvéd és a
közvélemény. – A fiskális, az advokátusz, a prokátor, a mezei
ügyvéd. – Heumann erélye csökken. – Felesége.)</p>
<p>Vádlottnak védő kell.</p>
<p>A vádlott a törvény üldözöttje. A törvény vak és süket, se lát,
se hall. De gondolkozni és érezni se tud. Ha tudna, akkor se volna
szabad gondolkoznia és éreznie. A gondolkozó és érző törvény alkuba
bocsátkoznék s ha azt cselekedné: megszünnék törvény lenni. A
törvény csak embert, számot és mértéket, csak szavakat és
fogalmakat ismer. Az egyént, az esetek természetét, a lelkek
háboruit nem ismeri. Ott minden bűntett annyiféle, a hányféle az
ember, a ki azt elkövette. De a törvény minden bűntettet csak
egyféle alakban ismer. Mégis azt akarja, hogy a büntetés
megfeleljen a bűnnek.</p>
<p>A törvényt emberek kezelik és alkalmazzák. Ezek az emberek a
birák. Tanult és gyakorlott elmék, köztisztelet <span class=
"pagenum"><a name="Page_59" id="Page_59">-59-</a></span> környezi
őket, hitvány jutalomért nagy munkát kell végezniök s hatalom van a
kezükben. Akkora hatalom, a mekkorának egyes ember ellenállni nem
tud. Tehát félnek is tőlük. Sok ember boldogsága, vagyona, joga,
önérzete, élete s életöröme függ naponkint a biró hatalmától.</p>
<p>Miért kell a védő?</p>
<p>Hiszen a bűnöst meg kell büntetni. Ha józan eszü: akkor is; – ha
beteg elméjü: akkor is. Az embernek és a társadalomnak kincsét meg
kell védelmezni, azokat martalékul a bűnösöknek nem lehet
átengedni. A bűnösöket ártalmatlanná kell tenni még akkor is, ha
őrültek. Hogy az ártalmatlanná tétel mily módon történjék, az már
nagyon is mellékes kérdés. A büntető hatalom gyakorlása nem egyéb,
mint a társadalom önvédelmi jogának gyakorlása. Ez a jog szent és
mindenek fölött való. Ezzel szemben a halálos büntetés kérdése csak
a henye elmék játszi mozgalma.</p>
<p>A védő lassitja, gyakran neheziti a büntető eljárást. Néha meg
is hiusitja. Néha kiragadja a bűnöst a büntető hatalom kezéből.
Mire való hát? Hiszen a bűnösnek bünhődni kell.</p>
<p>A mult századokban nem volt védő. A vádlottak rendszeres
védelméről nem gondoskodott se az állam, se a társadalom. Védje
magát a vádlott, a hogy tudja. Ez volt az emberek felfogása. S volt
igazság ebben a felfogásban is. Magyarországon a rendszeres védelem
alig százötven esztendős; – a szabad, független és okszerü védelem
nem sokkal idősebb ötven esztendősnél. Még <span class=
"pagenum"><a name="Page_60" id="Page_60">-60-</a></span> ma is
élnek emberek, a kiknek ifju vagy gyermekkorában a legsulyosabb
büntetéssel járó hütlenségi vádak ellen a védelem nem volt szabad
és független. Az állam megengedte a látszatért, de béklyót tett
kezére-lábára, lakatot szájára, tilalmat irására.</p>
<p>Más művelt országban se volt sokkal biztosabb a védelem
joga.</p>
<p>A védelem nagy jogi intézményét lassankint mégis felállitották a
művelt nemzetek.</p>
<p>Több okuk volt erre.</p>
<p>Az egyik az, hogy gyakran tévedtek a birák. Gyakran itéltek el
ártatlan embereket. A birák erkölcsi felelősségét czélszerü volt
megosztani a védelemmel.</p>
<p>A másik ok az volt, s ez valóban sulyos ok volt, hogy
köztapasztalás szerint a vádló tiszteket, a közvádlókat, a nyomozó
rendőrséget, a vizsgálóbirákat, a birósági szakértőket s gyakran
még az itélőbirákat is boszuérzet, szenvedély, elfogultság, önző
gondolat vezérli s azért a törvény alkalmazásánál feledik az igaz
mértéket. Kellett tehát a védelem ellenőrző szerepe, hogy egy bűnre
se jusson nagyobb büntetés, egy bűnöst se sujtson ádázabb itélet,
mint a mekkorát a törvény megenged s az igazság megkövetel.</p>
<p>S volt másik ok is. A szeretet. Az érző szivek könyje. A
könyörület és részvét istenhez méltó indulata.</p>
<p>Vannak sötét és gonosz lelkek, a kik mindig sötétek és mindig
gonoszak. Vannak a bűnösök között is, de vannak azok között is, a
kik elég ügyesek és szerencsések <span class="pagenum"><a name=
"Page_61" id="Page_61">-61-</a></span> a büntető törvény kezét
egész életen át kikerülni. Az ilyenek iránt alig tudnék
könyörületet érezni.</p>
<p>De kevés az a gonosz lélek, a ki mindig gonosz lélek.</p>
<p>A legtöbb bűncselekmény nem a lélek természetéből folyik s nem
az egész ember s nem az egész élet cselekménye. A legtöbb
bűncselekményt rövid idő érleli vagy pillanat szüli s alkalom,
fellobbanó szenvedély vagy véletlenségek kedvezése segiti elő.</p>
<p>Már most a bűnös ott nyomorog a törvény kezében. Becsületének
örök elvesztése, önérzetének örök bénitása fenyegeti. Fenyegeti az,
hogy meg kell válnia családjától, vagyonától, az élet minden
örömétől s talán az élettől is.</p>
<p>Mondhatatlan kín gyötri összeroskadt lelkét.</p>
<p>Keserü megbánás érzete nyomakodik agyára és szivére. Hiszen nem
volt ő azelőtt rossz ember s jó ember tudna lenni ezentúl is. S ime
el kell vesztenie mindent örökre.</p>
<p>Voltak szerettei. Szülő, testvér, hitves, gyermek, jó barát. A
kiket sirat s a kik siratják. A kiknek támasza és kenyéradója volt
s a kik most éheznek. Többé nem segithet rajtuk. Vannak a kik
átkozzák s a kiknek többé be nem bizonyithatja, hogy ő nem oly
rossz ember, a milyennek kikiáltják.</p>
<p>Ott ül a börtönben, talán elvetemült alakok közt.</p>
<p>Fekvőhelye keskeny és hideg. Levegője büzhödt. Étele-itala
hitvány. Jó szót nem hall senkitől.</p>
<p>Őre taszigálja, őrmestere ugy beszél vele, mint a <span class=
"pagenum"><a name="Page_62" id="Page_62">-62-</a></span> kutyával.
A rendőr nyaggatja, a vizsgálóbiró faggatja, az itélőbiró gunyolja,
paczkáz vele, védelmét meg nem hallgatja, szivébe nem lát, bele
nézni nem is akar. Ha fölnyitja száját: durva szóval hallgatásra
intik.</p>
<p>Jól van. Ez a bűnös ember sorsa. Ám a megbánás megtisztitotta
már megtévedt lelkét s meg is tudna nyugodni a büntetésben. Hiszen
kell vezeklenie. De égen-földön nincs senkije, a ki vele
emberségesen szólana, jószivü pillantást vetne rá s vigasztaló
hangot intézne hozzá.</p>
<p>Minő gyötrelem ez!</p>
<p>Hamlet királyfi tünődik. A nagy britt költő mérhetlen lángelméje
tolmácsolja tünődését. S a mikor az emberi lét legnagyobb
szenvedései fölött tünődik, eszébe jut: miként bánnak a szegény,
bajos emberrel a birák, hivatalnokok, hajduk, börtönőrök. Ime: ez
is a legnagyobb szenvedések közé tartozik. Vajjon a halál
megszabadit-e ezektől? Vajjon a másvilágon megszabadulunk-e a
hatalom ellenséges végrehajtóitól? Vajjon nem paczkáznak-e velünk
ott is? Nem ütnek, dobnak, rugnak, taszigálnak-e ott is, mint a
rongyot, az útban álló göröngyöt, a szélfujta szemetet?</p>
<p>A mesebeli királyfi s a nagy britt költő nem ismerhette a védői
intézményt.</p>
<p>A védő szeretettel járul a bűnöshöz. Kikérdezi, meghallgatja
türelemmel, inti, oktatja, vigasztalja. Óvja a kétségbeeséstől,
felismeri mentségeit s kikeres mindent, a mi enyhithet sorsán s
nyugalomra birja az összetört lelket. <span class=
"pagenum"><a name="Page_63" id="Page_63">-63-</a></span></p>
<p>A mi az orvos a kínlódó betegnek, a mi a gyóntató atya a
haldoklónak: az a védő a bűnösnek, a kit a vád sulyos terhe nyom s
a kit a védőn kívül mindenki elhagyott immár.</p>
<p>Ha a végső itéletet kimondták: azután már lassankint elmulik a
bűnös kínzó lelki gyötrődése. Tudja sorsát, ismeri végzetét s
számot vet vele. De a végső itéletileg szüksége van a
vigasztalásra.</p>
<p>A védőnek van tudása is, kötelességérzete is, van bátorsága is.
Szembeszáll a közvádlóval, kárvallottak boszuérzetével, a
törvényszék tévedéseivel, a szakértők furfangosságával s a birák
elfogultságával. Föltárja a mentséget, ha van s föl az enyhitő
körülményeket, ha fenforognak. S az elitélt végighallgatja,
megnyugszik a biráskodásban, meghajlik az itélet igazsága előtt.
Mert hiszen nem volt elhagyatva, neki is volt szószólója.</p>
<p>Kellett a védő azoknak is, a kiket a vérvád terhe üldözött.
Sokan voltak már. A holttestcsempészet gyanuja nagyon
megszaporitotta számukat.</p>
<p>Szegény ember volt mind.</p>
<p>Ők maguk nem is gondoltak arra, hogy mindegyik külön-külön
valljon ügyvédet, vagy más irástudó embert védőjének. Önkényt pedig
nem igen akadt volna védő. A gyülölködésre fölzaklatott közvélemény
veszélyes rohama fenyegetett mindenkit, a ki a zsidókat védelmezni
merte. Egész vidékenként alig akadt néhány bátor és eszes férfiu,
aki arra intse a zajongókat, hogy várják be legalább az ügy
nyilvános tárgyalását s az első biróság itéletét. <span class=
"pagenum"><a name="Page_64" id="Page_64">-64-</a></span></p>
<p>A mostani nyugodtabb korban alig lehet a tömeg akkori
gondolkozását elképzelni.</p>
<p>A nyiregyházi törvényszék területén, éppen a biróság székhelyén
Heumann Ignácz volt a legderekabb és legtekintélyesebb ügyvédek
egyike. Származása s vallása szerint zsidó. Nős, családos ember.
Jeles jogász. Ugy emlékszem, a bécsi jogi egyetemen végezte
tanulmányait. Ez az egyetem az alaki, a történelmi s a megszabott
anyagi jog mezején jeles tanerőkkel rendelkezett ezelőtt negyven
évvel. De a gyakorlati jogélet mezején kezdeményező buvárkodásra
nem igen biztatta az ifjuságot. A tudomány nagy birodalmában szerte
megállapitott elveket és tételeket s azok történeti kifejlődését
nagy sikerrel adta elő, de arra kevéssé buzditotta hallgatóit, hogy
az egyéni jogesetek keletkezését, fejlődését s elágazásait különös
gonddal figyeljék s a jogtudomány tételeit a figyelés alapján
önmaguk is önállóan törekedjenek megszerkeszteni. A fűnek-fának
ismerete akkor teljes és igazi, ha a füvet és fát csirázásától
kezdve szemléljük különös figyelemmel. És nagyon szép és nagyon
gyümölcsöző buvárkodás az, ha a jogot az esetek csiráiból már
tanulmányozhatjuk, a mint azok a társadalom talajából, az emberek
szenvedélyeiből s érdekeiből kisarjadzanak.</p>
<p>Nemcsak jogtudóssá kell nevelni az ifjuságot, hanem gyakorlati
jogászszá is.</p>
<p>Heumann Ignácz eléggé gyakorlati jogász volt, a jogi viszályok
afféle eseteiben, a minők a vidéken elő szoktak fordulni. Az ő
vidékén nincsenek nagy gyárak, sok <span class="pagenum"><a name=
"Page_65" id="Page_65">-65-</a></span> milliós vállalatok,
nemzetközi forgalmi bankok, tengeri szállitások, világhirü
könnyelmü szépségek, milliós játékbarlangok. Óriási vagyoni értékek
összeütközése, mérhetlen hiuságok élet-halálharcza, nagy alakok
szereplése, nagy szenvedélyek tombolása ott ismeretlen. Ott csak
adóssági perek, apró kereskedelmi villongások, szabályos örökségi
viszályok, mezei bűnesetek, kisméretü csalások, fellobbanó
indulatszülte gyilkosságok merülnek föl. A szövetkezett tömegek
szenvedélye se érlelődött még meg. Csupán kis emberek és egyes
emberek érdekeinek, jogainak, szenvedélyeinek s hiuságainak
zürzavaros csatározásaiból áll az a jogi élet, mely az ügyvéd
közbenjárását eltüri vagy megkivánja.</p>
<p>Ebben a legjelesebb vidéki ügyvédek egyike volt ő.</p>
<p>A törvényszék elnökével bizalmas viszonyban, a birákkal szemközt
a kölcsönös becsülés állapotában, a vármegye előkelő uraival s
nemeseivel meglehetősen barátságban. Családos ember, volt már
gyermeke. Volt szerény vagyona is. Adóssága nem volt. Az
ügyvédségtől eltérő mindennemü vállalkozást szigoruan s
következetesen elutasitott magától. Egészen természetes, hogy az
eszlári vádlottak első sorban rágondoltak s rábizták ügyük
védelmét.</p>
<p>A nagy perhez nem volt eléggé kifejlődve elméje s ehhez nem volt
elég a közönséges jogtudomány s a mindennapi, bármily jeles ügyvédi
ügyesség. Az egyéneknek s a társadalomnak annyi oldalról való
ismerete, annyi orvosi és mérnöki tudás, a kis emberek életmódjának
oly mély megfigyelése kellett a nagy perhez, <span class=
"pagenum"><a name="Page_66" id="Page_66">-66-</a></span> minőre az
ügyvédek nem szoktak készen állani se Magyarországban, se más
országban.</p>
<p>De erélye, tiszta és nemes gondolkozása s nagy kötelességérzete
megvolt.</p>
<p>S megvolt művelt és nemes gondolkozása nejében is.</p>
<p>A mily erős volt az izgatás a zsidók ellen, a mily szilaj volt a
gyülölet az eszlári vádlottak ellen: oly gyorsan és erősen
fejlődött ki a gyülölség Heumann ellen is.</p>
<p>Ügyvéd volt és zsidó s védelmezni merte azokat, a kiket tenger
árjaként boritott el a közgyülölet.</p>
<p>A ügyvédet talán sehol se szereti a tömeg s az ügyvédi
foglalkozást talán sehol se becsülik eléggé. Ugy vannak vele, mint
a gyógyszertárral. A kinek nincs szüksége rá, elkerüli. A kinek
szüksége van rá: az is fél tőle némileg. Kényszeritő szükség nélkül
senki se keresi fel s a kik fölkeresik: rendszerint azok is azt
hiszik, hogy többe kerül, mint a mennyit ér. Minden művelt
társadalomnak ezer ötlete, példabeszéde, élcze és adomája van az
ügyvédek ellen. A nép képzelete ugy bánik az ügyvéddel, mint a
mostohával vagy mint az anyóssal.</p>
<p>Sok ügyvéd megérdemli, az ügyvédség nem érdemli meg ezt a
sorsot. De ez a sors kikerülhetetlen, kivált ott, a hol sok az
ügyvéd. Az ügyvédi pálya a tudománynak, a kormányzatnak s a
magasabb műveltségnek pályája. De az ügyvéd sohase alkot, mint a
tudós, a művész, a feltaláló, a törvényhozó s a kormányzó. Az
ügyvéd mindig csak tataroz, javit, helyreigazit, egyenget,
<span class="pagenum"><a name="Page_67" id=
"Page_67">-67-</a></span> kiegyenlit s a szakadásokat, töréseket,
viszályokat, villongásokat törekszik rendbehozni. Ha sikerült:
abban a felek főleg a maguk érdemeit s a biróság érdemeit látják.
Ha nem sikerül: a kudarczért és veszteségért a felek is, a
biróságok is főleg az ügyvédet okolják. Végül mindig dijazni kell
az ügyvédi munkát s rendesen a munka befejeztével. A munka értékét,
ha már az be van végezve s a multra tartozik, alig tudják az
emberek eléggé megbecsülni. A sikertelen munkát dijazni éppen
nehéz. S az emberek itélő-tehetsége jól meg tudja mérni, mi hasznot
látott az ügyvéd munkájából, de azt már kevésbbé tudja megmérni,
hogy az ügyvéd munkája minő bajt, minő zavarokat s mekkora kárt
háritott el. Az ügyvédi munka feladata s természete pedig inkább
az, hogy a feleket bajtól óvja, semmint, hogy azoknak hasznot
hajtson. Sok ügyvéd közt sok a gyönge, sőt a hitvány is. De a
kormányzók közt, az uralkodók közt s a hatalmasok közt aránylag
sokkal több a hitvány. Csakhogy nekik erejük van a felelősséget
másra háritani, az ügyvédeknek pedig erre nincs erejük. S az
ügyvédek tulnyomó része vagyontalan. Vagyonos ember kevés van
közöttük. S ez a körülmény nagy ok arra nézve, hogy az ügyvédi
intézmény sokkal kisebb becsülésben részesül, mint a papi, vagy
katonai intézmény. Papnak, katonának becsülést biztosit az erős
szervezet s az abban rejlő hatalom és összetartás. Ez hiányzik az
ügyvédnél.</p>
<p>S a munka dijazásának kérdése a közvélekedésben még mindig nem
tiszta eléggé. Európában legalább <span class="pagenum"><a name=
"Page_68" id="Page_68">-68-</a></span> még mindig vannak nagy
társadalmi rétegek, melyek a rég mult századok felfogásától
menekülni nem tudnak. A nagy urak tisztességét hajdan épen nem
csorbitotta, ha rablásból uraskodtak, de végkép megölte volna, ha
bérért végeznek mindennapi munkát. Bérért dolgozni csak szolgának
és inségesnek való állapot.</p>
<p>Ebből a felfogásból még ma is sok lappang az emberek
elméjében.</p>
<p>Az ügyvédi állás magas míveltséget követel. Magasabbat és
szélesebbet, mint a papi, katonai, uralkodói, vagy született
törvényhozói állás. Hogy a papot, katonát, uralkodót, kormányzót,
bankárt, főrendü törvényhozót minden munkájáért, sőt még
henyéléseért is busásan fizetik: ezt mindenki okosnak és
természetesnek találja. A társadalom, a tudomány, az irodalom s a
hivalkodó tömeg annyi okot talál rá, hogy szinte elszédül bele a
gondolkodó agy. Ám sokkal több ok van arra, hogy az ügyvéd, orvos,
tanitó, köztisztviselő munkáját még jobban fizessék. A tudomány
tanitja is ezt, de a tömeg a tanitásra nem sokat ad. Orvos, tanitó,
köztisztviselő fizetésének kérdése hidegen hagyja, az ügyvédi
dijazás pedig gunyra serkenti a tömeget.</p>
<p>Az elmék efféle működésének okát bizonyára meg lehet
találni.</p>
<p>A mai ügyvédség egészen más Magyarországban, mint a régi
volt.</p>
<p>A régi ügyvéd hatalmas volt, nagy tekintélylyel, biztositott
vagyoni jóléttel s nagy hatáskörrel.</p>
<p>Volt ügyvédje az államnak és kincstárnak. Volt <span class=
"pagenum"><a name="Page_69" id="Page_69">-69-</a></span> minden
püspökségnek és uradalomnak. Volt a vármegyének, a királyi városnak
s minden törvényhatóságnak. Ezek rendesen kinevezett, vagy
megválasztott s állandó évi fizetéssel ellátott ügyvédek voltak s
rendesen egész életükre szólt az ügyvédi megbizás. Ezeket
fiskálisoknak nevezték, minthogy a fiskust, magyarul: a kincstárt
képviselték. Voltak királyi, érseki, püspöki, káptalani, apátsági,
uradalmi, vármegyei és városi fiskálisok. Az utóbbiakat
magisztratuális fiskálisnak nevezték. Tekintélyük nagy volt, mert
nagy hatóságokat képviseltek. Hajdan az uradalmak is közhatóságok
voltak, minthogy birósági, közigazgatási hatalmat gyakoroltak.
Fiskális nélkül a hatalmat gyakorolniok nem lehetett. A
vármegyéknek több fiskálisuk volt. Az egyik jogi tanácsadó volt a
közigazgatásban s védte a jobbágyot urasága ellen. A másik az
árvákra ügyelt. A harmadik és negyedik közvádló volt a büntető
ügyekben vagy a vádlottak közvédője. A vármegyék régi felfogása ép
ugy köztisztviselők által gondoskodott a vádlottak védelméről, mint
a hogy gondoskodott a vádemelésről. A védelemért a vádlottnak nem
kellett fizetni. A vármegye rendes tiszti fizetéssel látta el a
védőt. Magyarország egyik legnagyobb államférfia, Deák Ferencz,
fiatal korában Zalavármegye tiszti fiskálisa volt s a vádlottak
védelmével foglalkozott.</p>
<p>Ritkább esetekben, különösen ha vagyonos volt a vádlott, ennek
külön védője is volt. Állithatta védelmére maga a vádlott. Az ilyen
védőnek a neve volt <span class="pagenum"><a name="Page_70" id=
"Page_70">-70-</a></span> advocatus. Ma az ügyvédet latinosan
advokátusznak nevezik általában.</p>
<p>A prókátor név megint más. Ez a latin procuratorból származik. A
magánjogban s különösen a birtokjogban a középkori adományi
rendszer állott fenn Magyarországban a mult század közepéig. A
birtokjog peres kérdései óriási kérdések voltak. Tizenöt-husz év
előtt egy-egy pert elintézni nem lehetett. Nagyon sok per ötven,
hatvan, száz évig eltartott. Az ily perek viteléhez különös
jogtudás volt szükséges. Erre a fiskálisok nem igen voltak képesek.
Öt elsőfoku birósága volt az országnak e perekre. Egy királyi tábla
s négy kerületi tábla. E táblák székhelyén laktak a nagy birtokjog
ügyvédei. Ez ügyvédeket nevezték prókurátoroknak. A közéletben
tabuláris prókátoroknak.</p>
<p>Ma prókátor név alatt mindenféle ügyvédet értenek. Némileg
gúnyos értelemben használják ezt a szót.</p>
<p>Olyan ügyvéd, a ki se fiskális, se advokátusz, se prókátor nem
lehetett, kevés volt Magyarországban 1840 előtt. Számuk alig
rughatott kétszázra. A közönség csirkeprókátornak vagy mezei
prókátornak nevezte őket. Kámpesztrisz prókurátor: ez volt latinos
nevük.</p>
<p>Ma az ügyvédek legnagyobb része egyénileg ilyen független,
önálló s nem kizárólag egyetlen megbizóhoz kötött állásban van. Az
ügyvédi iroda teljesen egyéni magánvállalat s nem tiszti és
hatósági foglalkozás. De a jogrendszer is megváltozott vagy hatvan
év óta. A hajdan mezei ügyvédnek nevezett mivelt osztály ma
legalább háromezer ügyvédből áll. Ide nem értve a <span class=
"pagenum"><a name="Page_71" id="Page_71">-71-</a></span> megyei,
városi, vállalati, takarékpénztári és bankügyvédeket.</p>
<p>De a mily arányban növekedett az ügyvédek száma, oly arányban
csökkent az ügyvédek tekintélye. Az élet harcza tolongásra
kényszerité a sokaságot. A tolongás összeütközésekkel,
surlódásokkal jár. A surlódás legelőször a tekintély zománczát
koptatja le.</p>
<p>Heumann tekintélye rohamosan hanyatlott, mihelyt a vérvádlottak
védelmét elfogadta. Először az izgatók kezdték tépdesni jó
hirnevét, azután a tömeg s lassanként barátai is. Egyszer csak
jelszóvá vált, hogy az, a ki a zsidók védelmére kel, még gonoszabb,
még utálatosabb, mint maguk a vádlottak. Heumannt és családjának
tagjait sértő szavakkal úton-útfélen bántalmazták. Utóbb
éjszakánként ajtaját, kapuját, ablakjait döngették. Testének, sőt
életének biztonságát is fenyegették.</p>
<p>A sajtó szitotta a tüzet. Az ügyvédi testületek hallgattak. A
nemzet vezetői, az országos ügyek élén álló férfiak nem merték
szavukat fölemelni. Azt hitték: elvesztik a népszerüséget. Egy-két
magas egyházi férfiu nyilatkozott jó szivvel, kenetes szavakban, de
csak általánosságban a vérvád és a zsidók üldözése ellen. Nem volt
semmi sikere. A kormányzó-férfiak nagy része maga is hitte a
vérvádat. De akár hitte, akár nem, mindenki megállapodott abban,
hogy az ügynek szabad folyást kell engedni s a biróság dolgába
beleavatkozni nem szabad.</p>
<p>Ki az a biróság?</p>
<p>E kérdésre nem ügyeltek. Eszükbe se jutott meggondolni,
<span class="pagenum"><a name="Page_72" id=
"Page_72">-72-</a></span> hogy egy növendék aljegyző mint
vizsgálóbiró, egy kurta észjárásu alügyész, egy-két nyers erkölcsü
csendbiztos s egy-két tanulatlan, tapasztalatlan orvos nem
képviselheti egészen, méltán a nagy, művelt nemzet biróságát.</p>
<p>Heumannban elég férfiasság, elég elszántság volt. De utóbb
erélye csökkenni kezdett. Sikert nem mutathatott föl. S oktalan
szigorusággal zárkóztak el előle mindenütt. Az akkori büntető
eljárás szerint a vádlottakkal nem érintkezhetett. De a tanukkal
legalább a törvények szerint beszélhetett volna. Igazán csak egy
tanu volt – a gyerek Sarf Móricz. A védőnek csak tudnia kellett
volna, hogy ez a tanu épelméjü-e vagy háborodott? Szabadon és
önkényt beszél-e, vagy meg van riasztva? S a mit vall: honnan
meriti ahhoz tudását? Csakugyan látta-e, hallotta-e a mit beszél,
vagy képzelődés is vezeti vagy rábeszélés is irányozza?</p>
<p>De ez a tanu fogva volt. Hét zár alatt állott. Hozzá még csak
nem is közelithetett.</p>
<p>Lassankint belátta, hogy védői kötelességét önérzetes férfiu
módjára nem teljesitheti. Reáomlik a közgyülölet minden átka,
ügyvédi munkáit se végezheti. De lassankint meg is vonják tőle a
bizalmat. S ha nincs munka: kenyér se lesz. Rá és családjára
vigasztalan, sötét jövő borul. Szegénység és nyomor.</p>
<p>Közölte feleségével mindezt. De azt is, hogy a védelemről le
akar mondani. Le kell mondania.</p>
<p>Az asszony gyakran erősebb, mint a férfi. A nagy sziv, ha
asszony keblében dobog, nem fél, nem számit, nem bölcselkedik. Azt
felelte férjének: <span class="pagenum"><a name="Page_73" id=
"Page_73">-73-</a></span></p>
<p>– Nem mondasz le! Ha életünkkel játszunk is, te a szegény
vádlottakat, a kik benned biznak, el nem hagyhatod. Ki védje hitünk
sorsosait, ha mink is megfutamodunk? Ne félj a szegénységtől.
Együtt koldulunk, egymást el nem hagyjuk.</p>
<p>A férfi omló részei rég összevegyültek már a föld porával. Az
asszony most is él. Nem emlékszem, hogy tizenkilencz év óta
találkoztam volna vele. E néhány sor örökitse meg nevét.</p>
<p>Heumann megmaradt mindvégig a védelemnél. Ez a szóváltás
feleségével junius tizedike körül történt. Azonnal felutazott
Budapestre, az ország fővárosába, hogy a zsidóság illetékes
férfiainál jelentést tegyen arról, minő végzetes arányokban s minő
fenyegetőleg fejlődik a nagy per előre napról-napra. Pedig akkor
még a csonkafűzesi tetem nem bukkant föl a Tisza hullámaiból.</p>
<h3>II.</h3>
<p class="summary">(A zsidók központi irodája. – A Kagal. – A
központi iroda megkér: vizsgáljam meg Sarf Móriczot. –
Megvizsgálom. – Tünődöm: elfogadjam-e a védői tisztet?)</p>
<p>Egy kis központi irodájuk volt Budapesten a magyar zsidóknak
1871 óta.</p>
<p>A magyar zsidóknak nincs központi hatóságuk, nincs országos
szervezetük. Minden hitközség önálló hitközség, egyiknek a másikhoz
semmi köze, egyik rabbi akkora, mint a másik, egyik hitközségi
elnök és előljáróság olyan, mint a másik. A zsidók versengő,
vitatkozó, a <span class="pagenum"><a name="Page_74" id=
"Page_74">-74-</a></span> külső kényszert egyáltalán nem türő
természete meg nem engedi, hogy ők egyetemesen kötelező állami
egyházalkotmány alá hajtsák fejüket.</p>
<p>Általánosan érdeklő ügyeik azonban mégis vannak. Ezelőtt
harminczhárom évvel országos alkotmányozó gyülésre seregeltek
össze, hogy maguknak egységes szervezetet alkossanak. Viszály lett
a tanácskozás vége. Addig csak volt közöttük valami egység. De
azóta neológ, orthodox és statusquo községekre váltak szét. A
szétválás nagyon sok vagyonmegosztási és egyházi adózási kérdést
vetett föl. E kérdéseket önmaguk el nem intézhették s az elintézést
a kormányra kellett bizniok. Ezekhez egyéb kérdések is járultak. Ám
a kormány messze van s jártasság kell ott az ügyek sürgetéséhez.
Minden községnek minden ügyet más-más emberre bizni nehéz és
költséges. Czélszerünek látszott a kormány székhelyén valami
központi ügynökségfélét állitani fel, a minő volt hajdan a nemesség
számára a magyar kanczellária székhelyén az ugynevezett udvari
agentura.</p>
<p>Igy alakult Budapesten egy kis szervezet, melyet Központi
Irodának neveznek. Elnöke kezdettől fogva egyszerü, derék magyar
zsidó: Schweiger Márton; titkára pedig egy jeles ügyvéd, Simon
József jogtudor. Az én tudásom szerint ebből áll az egész Központi
Iroda. Nem hatóság ez. Külön törvény se fennállását, se szervezetét
nem biztositja. Csak azok dolgában jár el, a kik hozzá fordulnak.
Hatásköre az egyes megbizáson túl nem terjed. S hatásköre általában
csak abból <span class="pagenum"><a name="Page_75" id=
"Page_75">-75-</a></span> áll, hogy egyes esetekben értesitést s
néha kérdésre véleményt ad a kormánynak.</p>
<p>Később az orthodox zsidó községek számára is szerveztek ily
természetü központi irodát.</p>
<p>Nyájas olvasóm, talán csodálkozik azon: miért emlitem föl e
dolgokat, holott ezek a nagy perre nem tartoznak.</p>
<p>A nagy perre nem tartoznak, de történetével mégis összefüggenek
némileg.</p>
<p>A nagy per idején ugyanis a sajtó széltében-hosszában
hiresztelte, hogy Magyarország zsidóinak van egy titkos hatóságuk,
melynek Kagal a neve. Rejtélyes testület ez, titkon dolgozó, erős
esküvés által megkötött férfiakból álló. Mérhetlen pénz fölött
rendelkeznek. Védi a zsidókat mindenütt, mindenben és mindenki
ellen. Van befolyása császárokra, királyokra, kormányzókra,
törvényhozókra s kiváltképen a sajtóra is. Ez veszi kezébe majd a
vérvádlottak ügyét is. Ez irányozza majd az ügyvédeket, ez ejti meg
a biróságokat s ez dolgozik azon, hogy a zsidók számára meghóditsa
a világot.</p>
<p>Izgalmas időben a legképtelenebb hireket hiszi a tömeg
leginkább. A kagal szó azóta vidám jelzővé vált, akkor ezren meg
ezren esküdtek rá.</p>
<p>Heumann egyebek közt a Központi Iroda titkárját Simon Józsefet
értesitette az eszlári ügy részleteiről, azonban természetes és
általános emberi érdeklődésből igen kényes dolog volt akkor akár a
Központi Irodának, akár a budapesti zsidóknak ez ügyben közvetlenül
beavatkozni. <span class="pagenum"><a name="Page_76" id=
"Page_76">-76-</a></span></p>
<p>Miről van szó?</p>
<p>Megvédelmezni az eszlári vádlott zsidókat.</p>
<p>Ámde évenként és vidékenként száz meg száz a zsidó vádlott az
egész országban, mert hiszen a törvény ellen a zsidó is csak ugy
vét, mint a keresztyén.</p>
<p>A többi zsidó vádlott dolgába nem avatkozik se a Központi Iroda,
se a budapesti zsidóság. Védje magát mindenki ugy, a hogy tudja. S
bánjék el a biróság mindenkivel, a hogy érdemli. Ez a helyes
felfogás A keresztyén vádlottakat se védelmezi semmiféle titkos
vagy nyilvános központi ügynökség, ne védje hát a zsidókat se.</p>
<p>S ha mégis védelmezné az eszlári zsidókat? Ha a budapesti
zsidóság mégis beavatkoznék a nagy perbe? Mit jelentene ez?</p>
<p>Azt jelentené, hogy a zsidóság, az egész zsidóság érzi a vád
terhét. Azt jelentené, hogy a szűzvér-szerzés bűne nem egyes
emberek, nem az eszlári zsidók egyéni bűne, hanem minden zsidó
bűne. Azt jelentené, hogy a zsidóságban még mindig dolgozik valami
rejtélyes irtóztató vakhit, mely vérontásra serkent s melyet a
mivelt keresztyén társadalom el nem türhet.</p>
<p>A végső pontban azt jelentené: ki kell irtani a zsidókat.</p>
<p>Mulhatatlanul ide vezetne a zsidógyülölők eszejárása.</p>
<p>De másik oldala is van a dolognak.</p>
<p>Eddig a zsidóság magukra hagyta az eszláriakat s ime az izgatás
mégis az egész zsidóság ellen folyik. Sőt az egyetemes zsidóság
ellen irányzott izgatás hozta <span class="pagenum"><a name=
"Page_77" id="Page_77">-77-</a></span> egy csomó véletlenség
segélyével felszinre az eszlári vérvádat is. Ha bűnösök a
vádlottak, ám akaszszák fel őket. De ha ártatlanok: ne hagyják őket
elveszni. Segiteni kell őket, hogy ártatlanságuk kiderüljön. A
zsidógyülölők kezéből legalább kiesik egy mérgezett fegyver. Olyan
fegyver, melyet a tömeg legkönnyebben forgathat.</p>
<p>Lassanként ez a nézet szövődött meg a fővárosi zsidóság vezető
férfiainak elméjében. De Heumann Budapestre jöttekor, junius
közepén, még nem.</p>
<p>Azonban junius 16-án fölkeresett engem Simon József ügyvéd, a
Központi Iroda titkára s arra kért, utazzam el Nyiregyházára,
keressem föl Sarf Móricz gyereket s vizsgáljam meg, vajjon mi
nyomatéka lehet az ő vallomásának? Mekkora az értelmisége? Szabadon
nyilatkozik-e, vagy lelkére valami külső, idegen hatás
nyomakodik?</p>
<p>Az ügy igazán érdekelt engem is, mint minden művelt és értelmes
embert a kerek földön. Készséggel vállalkoztam erre. Ügyvédi
megbizást nem fogadtam el, erről talán ekkor még szó sem volt
köztünk. Semmiféle külön meghatalmazást se fogadtam el. Nem is lett
volna: kitől. Mint olyan ember, a ki észlelni szeret, mentem
Nyiregyházára a különös jelenséget megfigyelni.</p>
<p>Előbb felkerestem Kozma Sándort, az ország királyi főügyészét.
Bizalmas benső barátom volt. Közöltem vele, mit akarok. Kértem:
figyelmeztesse a nyiregyházi királyi ügyészséget, hogy járjon
kezemre s ne akadályozzon abban, hogy a gyereket megtekinthessem.
<span class="pagenum"><a name="Page_78" id=
"Page_78">-78-</a></span></p>
<p>A királyi főügyész hajlandó volt erre. Sőt örült azon, ha én is
körülnézek Nyiregyházán s észleléseimet én is közlöm vele. Azért
küldte le helyettesét Székely Ferencz főügyészt is. Az én
megfigyelésemre sokat adott. Tizenegy év előtt 1871-ben én is
királyi ügyész voltam, vagy nyolcz hónapon át, vele mint akkori
főnökömmel néhány komoly igazságszolgáltatási kérdésben bő
értekezésem volt. Nagyrabecsülte apró irodalmi műveimet is. Még
biztatott is, hogy csak siessek a tanut, Sarf Móriczot
megismerni.</p>
<p>Junius 18-án utaztam Nyiregyházára. Véletlenül épen azon a
napon, a melynek délutánján a tutajosok a csonkafűzesi holttestet
meglátták. Erről azonban a nyiregyházi birói köröknek még e napon
sejtelmük se volt.</p>
<p>Másnap reggel fölkerestem Székely Ferencz királyi főügyészt s
közöltem vele óhajtásomat. Sarf Móriczot akarom látni s vele akarok
beszélni. Kissé aggodalmaskodott, mintha őt is meglepte volna már
az idegen szemek odapillantása elleni féltékenység. Azonban még se
vonakodott. Csak arra kért, hogy az ő társaságában keressem föl a
gyereket és hogy az ügyről se ne kérdezzek tőle, se ne mondjak neki
semmit. És arra kért, hogy siessünk. Egy holttestről érkezett a
reggeli órákban jelentés, neki annak megszemlélésére Tisza-Dadára
kell utazni.</p>
<p>E holttestnek akkor semmi jelentőséget sem tulajdonitottunk.</p>
<p>Tiz óra tájban mentünk a fogházba. Ez a fogház egy <span class=
"pagenum"><a name="Page_79" id="Page_79">-79-</a></span> régi,
avult földszintes épület volt, ma nincs meg, diszes fölház
emelkedik helyén. Feltünt már akkor nyomban, hogy a börtönőrmestert
előre értesitették arról, hogy »idegen« tesz látogatást, tegye meg
tehát a kellő intézkedéseket.</p>
<p>Nem is álmodtam arról, minő gyanu kisért mindenkit, a ki a
titkos tanács tagjaival nem állott bizalmas lábon.</p>
<p>Egyenesen az őrmester szobájába mentünk a helyettes királyi
főügyészszel. Ott volt a tanu. Maga az őrmester volt vele a
szobában s még egy börtönőr.</p>
<p>Ott állott hát a fiu előttem. Az igénytelen zsidó gyerek, ócska,
fakó ruhájában, melyet még hazulról hozott. Sárgásszőke piros
arcza, nem épen rövidre nyirt haja, komolyan és félénken néző
szemei, ideges tipegése s idegesen mozgó kézujjai. Arcza elég
értelmes. Nemcsak a hülyeségnek, de még a lassu, vontatott
észjárásnak sincs az arczon semmi nyoma. Megczirogattam haját s
megtapogattam koponyáját. Nincs-e koponya alakulásában valami
rendetlenség? Nem találtam semmit.</p>
<p>Külsőleg tehát egészséges agyu. Annak a vélekedésnek, hogy talán
hülye a gyerek, külsőleg semmi nyoma. Hogy látásai, káprázatai,
képzelgései volnának: ezt a föltevést se támogatja arczának
egészséges szine.</p>
<p>Ime a tanu, a ki rettenetes titkokat tud s azokról már vallomást
is tett. A kinek szavain nyugszik az irtóztató vád, melynek sulya
alatt egy világtörténelmi hitfelekezet vonaglik. A kinek beszédére
már oly sok <span class="pagenum"><a name="Page_80" id=
"Page_80">-80-</a></span> ember elvesztette szabadságát s még édes
apja is ott szenved a börtön odujában.</p>
<p>Beszélnem kellett volna vele. Szóra kellett volna birnom. S mi
másról beszéljek, mint az ügyről s annak körülményeiről? Miből
itélhetném meg inkább gondolkozása helyességét?</p>
<p>Ám erről, éppen csak erről nem lehetett beszélni. Megigértem a
főügyésznek.</p>
<p>Hány éves? Hány testvérje van? Jól alszik-e? Van-e étvágya? Mit
tanult eddig? Kik a pajtásai otthon? Kikkel és miként szokott
játszani? Mivel tölti idejét a fogságban? Imádkozik-e? Kit óhajtana
látni? Mi szeretne lenni az életben? Tud-e már jól irni, olvasni,
számot vetni? Kit szeret legjobban? Kiket ismer rokonai közül?
Volt-e már Tiszán túl? Látott-e már várost? Fél-e a bikától vagy a
szomszédok kutyáitól?</p>
<p>Csak efféle dologról lehetett vele társalognom. Mindjárt az első
szónál kezdtem.</p>
<p>– Hány éves vagy fiam?</p>
<p>A fiu hallgatott. Csak nézett rám mereven.</p>
<p>– No beszélj hát! Hány éves vagy?</p>
<p>A fiu aggodalmas arczczal nézett Kozákra, a nagyfejü és hatalmas
termetü őrmesterre. Egész nézésében az a félő kérdés rejlett:
vajjon szabad-e neki ezt az idegen, ismeretlen ur kérdésére
megmondani.</p>
<p>A királyi főügyész nyájas, biztató hangon szólt hozzá.</p>
<p>– Ne féljen Móricz, feleljen bátran!</p>
<p>E szóra az őrmester is intett fejével, mintha beleegyezett volna
abba, hogy a fiu feleljen kérdésemre. <span class=
"pagenum"><a name="Page_81" id="Page_81">-81-</a></span></p>
<p>Felelt is. Megmondta életkorát.</p>
<p>Ez nekem untig elég volt. Megköszöntem a főügyész szivességét,
üdvözöltem a fiut és az őrmestert s indultam kifelé.</p>
<p>Nyomban megmondtam a főügyésznek, hogy nem vagyok kiváncsi
tovább a fiura.</p>
<p>Hiszen nem tanu ez, hanem bálvány. Kifaragva, megidomitva,
kiföstve s odaállitva a világ elé. De ugy, hogy senki közelébe ne
juthasson, senki meg ne tapinthassa, gondosan meg ne szemlélhesse,
meg ne vizsgálhassa. Nem a maga valóságát mutatja ez, hanem azok
művészetét, a kik kifaragták, megidomitották, kiföstötték s
bálványnak odaállitották.</p>
<p>Nem is romlott lélek ez, mint akkor a zsidók általában hitték.
Hanem agyongyötört lélek. A ki meg van riasztva, a kit örökös
félelem alatt tartanak s a kinek lelke tele aggodalommal és
reszketéssel. A kinek közelében senki sincs azok közül, a kik eddig
szerették s a kiket eddig ő szeretett. Hanem körülötte vannak a
csendbiztosok, pandurok, börtönőrök, rabok és faggató urak. Nem
futkározhat többé a tiszaparti sima gyöpön a szabad verőfényben; e
helyett ott kell vesztegelnie a sötét falak között a börtön hideg
téglapadozatán. Enni, innivalója van ugyan, de kegyetlen
ijesztéssel el van attól tiltva, hogy egyetlen szót is másként
ejtsen, mint a hogy börtönőrei szemöldöke megengedi.</p>
<p>Hiszen nekem még azt se merte megmondani saját jószántából, hogy
hány esztendős.</p>
<p>Nem is tanakodtam aztán senkivel tovább. Hazajöttem <span class=
"pagenum"><a name="Page_82" id="Page_82">-82-</a></span> a
fővárosba s elmondtam véleményemet a tanuról Kozma Sándornak és a
ki erre megkért, Simon József ügyvédnek is.</p>
<p>Két Sarf Móriczczal van dolgunk ebben a nagy perben.</p>
<p>Az egyik a megfélemlitett tanu, a ki mindig retteg, csupán
felsőbb engedélyre szól és csupán annyit mond, a mennyire
engedelmet kap. Ez a tanu egyszerü alak s nem is nagyon
érdekes.</p>
<p>A másik a kikészitett tanu, a hetyke alak, a zsidógyülölő zsidó
fiu, a teljesen átidomitott lélek. Ezzel találkozunk az ügy
nyilvános tárgyalásán. Ez már a legérdekesebb alakok közé tartozik,
a kiket csak valaha az irodalom és az élet és a történet felszinre
hozott. E munkának aligha az nem lesz legszebb fejezete, a hol ezt
a tanut fogjuk apróra megismerni.</p>
<p>Hazajöttömkor nem volt sok időnk Sarf Móricz fölött tünődni és
tanakodni. A csonkafűzesi tetemhez csodálatos vélemények
kapcsolódtak. Fölmerült a holttestcsempészet vádja. A
vizsgálóbiróság emberei nem tartottak titkot. A sajtó tárogatóin
minden nap ott harsogott az álhalott csempészetének s a
tetemsikkasztásnak ezer részlete. S mind olyan részlet, a mely csak
terhelte a zsidókat. S most már lassankint azok is hittek a vérvád
alaposságában, a kik eddig azt képtelenségnek tartották. Hiszen ha
ártatlanok lettek volna a zsidók: Solymosi Eszter ruhájában nem
csempésztek volna idegen holttetemet. S akkor nem is került volna
kezükbe az eltünt lányka ruházata. A nagy <span class=
"pagenum"><a name="Page_83" id="Page_83">-83-</a></span> közönség
fölzaklatott indulata s lázongó képzelete vád alá helyezte már az
egész zsidóságot.</p>
<p>Az ország előkelő zsidói csakhamar arra a meggyőződésre jutottak
most már, hogy a dolgok folyását összetett kezekkel tovább nem
nézhetik. A budapesti kiválóbb férfiakhoz százanként jöttek
vidékről, sőt külföldről is az izenetek és levelek, hogy valamit
tenni kell, mert a zsidóság helyzete, kivált egyes vidékeken,
napról-napra kinosabbá és türhetetlenebbé válik.</p>
<p>Egyebet nem lehetett okosan tenni, mint védelemről gondoskodni.
Minden erélye és lelkes buzgalma daczára is maga Heumann Ignácz
annyi vádlott védelmét sikeresen nem végezhette.</p>
<p>Junius utolsó napjainak egyikén eljött hozzám a Központi Iroda
titkárja, Simon József ügyvéd s fölkért arra, vállaljam el a
vádlott zsidók védelmét s engedjem meg, hogy erre nézve a vádlottak
nekem meghatalmazást adjanak.</p>
<p>Nem kérdeztem tőle, ma sem tudom, kinek megbizásából intézte
hozzám e kérést. Az ügy fontossága mellett eszembe se jutott ez
iránt érdeklődni. Ügyvéd voltam, alakilag tehát elvállalhattam a
védő feladatát. Csak azt a kérdést kellett megfontolnom: vajjon
egyéniségem s közéleti állásom alkalmas-e arra, hogy a
szerencsétlen vádlottak jogait a birósági eljárás terén eléggé
megóvhassam?</p>
<p>E pontnál nyájas olvasóim türelmével, magamról és családomról s
magyar közéleti állásomról néhány részletet el kell mondanom. S
beszélnem kell védőtársaimról <span class="pagenum"><a name=
"Page_84" id="Page_84">-84-</a></span> is, kiket segitségül magam
mellé vettem. E társaim voltak kezdetben Horánszky Nándor és Funták
Sándor. Később az ügy nyilvános tárgyalásán még másik két társam is
volt: Friedmann Bernát és Székely Miksa. Később róluk is bőven
emlékezem.</p>
<p>Első pillanatra ugy látszik: a védő egyénisége nem tartozik a
per történetéhez. Az ügy benső igazságaihoz semmi esetre. De én ugy
hiszem, mindenki meg fog győződni arról, hogy a per története nem
volna teljes, ha belőle a védők egyéniségének ismerete
hiányoznék.</p>
<p>Hogy az illetékes férfiak miért fordultak hozzám s én miért
vettem magam mellé segitségül Horánszky Nándort és Funták Sándort:
ez jól meggondolt dolog volt s egyáltalán nem véletlen.</p>
<h3>III.</h3>
<p class="summary">(Családom és származásom. – Családom története.
– Politikai multam és szerepem. – Aggodalmaim. – Éjjeli
tanácskozás. – Előrelátásom.)</p>
<p>A zsidógyülölet szitói ugy vélekedtek s azt hirdették, hogy én
is zsidó családból származom. A németországi sajtóban el volt
terjedve, hogy öregapám neve Goldschmied volt, a ki a nagy Napoleon
elleni háborukban a bécsi udvar számára hadsereg-élelmezési
szállitással foglalkozott s ezért kapott volna a keresztyénségre
áttérése után uj nevet és magyar nemességet.</p>
<p>Egészen helyes dolog lett volna, ha igy lett volna is. De ez a
hirlelés alaptalan. <span class="pagenum"><a name="Page_85" id=
"Page_85">-85-</a></span></p>
<p>Családom ősi magyar keresztyén család. Nemesi előneve: Ráczkevi.
Ráczkeve Pestvármegyében fekszik, a Duna egyik nagy szigetén, a
Csepelszigeten, melyet akkor, a mikor a magyarok ezer év előtt mai
államterületüket elfoglalták, az államalapitó első vezérfejedelem
Árpád vett birtokába. Családom egyik ága több száz éven át itt
lakott, a Duna keleti ágának partján, a XVII-ik század végéig.</p>
<p>A családi hagyomány egyik nagy ősének Eötvös Jánost tartja, a
kiről a hazai történetirás emlékezik. Ez Ráczkevéről Budára
költözött a XIV-ik század végén. Buda akkor királyi székvárosa volt
Magyarországnak, magyar és német lakossággal. A német polgárság
volt összetartóbb, vagyonosabb és hatalmasabb. Ennek kebeléből
szokták választani a város biráját, a ki akkor első tisztviselője
volt a székvárosnak. Eötvös János azonban annyira megnyerte a
polgárság s kivált a magyarok bizalmát, hogy 1408-ban őt
választották meg birónak. A mennyire az iratok és hagyományok
visszavezetnek a multba, ő lett volna az ország székvárosának első
magyar birája.</p>
<p>A német polgárság azonban ezt nem türte el. A magyar faj akkor
nem szeretett várakban, erőditett városokban lakni. Budán is
kisebbségben volt. A német polgárság a régi szokás, a régi
szabadalom megszegésének tekintette az uj választást s faji
uralmának veszélyét látta abban, ha elnézi, hogy magyar legyen az
első tisztviselő. Összeesküdött hát Eötvös János ellen, házát
megrohanta, magát agyonütötte s holttestét a <span class=
"pagenum"><a name="Page_86" id="Page_86">-86-</a></span> Dunába
bedobta. Ez beiktatása után harmadnapra történt. A magyarság nem
tudta a véres merényletet meggátolni, de városbirájának holttestét
mégis megmentette s azt nagy gyászszal eltemette.</p>
<p>De nem maradt meg a puszta gyásznál. Elpanaszolta nagy sérelmét
nyomban a szomszédos falvak nemességének s ez boszura gerjedve
fegyvert ragadott, a városba betört, a német polgárságot
megrohanta, házait fölégette s ezer meg ezer embert lemészárolt. A
ki menekülhetett: az a királyi udvarba menekült. A királyi palota
akkor is azon a helyen volt körülbelül, a hol most. Zsigmond király
éppen itthon volt s királyi seregével alig tudott a vérontásnak
véget vetni. Nagy tárgyalás következett az eset után. Buda városa
uj szabadalmat kapott, melyben a magyarság tisztviselői joga
biztositást nyert. Ennek mintájára készült utóbb a többi királyi
város szabadalma is. Eötvös János halála tehát nagy közmiveltségi
és nemzeti elhatározásra szolgált alkalmul.</p>
<p>A család sorsa azután századokon át az volt, a mi a legjobb
hazafiaké s a legnemesebb magyar fajé.</p>
<p>Mióta a magyar nemzet Habsburgot választott királylyá, azóta e
nemzetnek folyton véres harczokat kellett vivnia a török ellen is,
a német ellen is. A török országát akarta elvenni, a német pedig
alkotmányát, függetlenségét s lelkiismereti szabadságát. De még
nyelvét s nemzeti jellemét is.</p>
<p>A tiszta magyarság a hitujitásnak mindjárt kezdetén a protestáns
s főleg a Kálvin-féle nézetnek hódolt meg <span class=
"pagenum"><a name="Page_87" id="Page_87">-87-</a></span> egész
lelkével. Magyarsága, függetlenségi érzete összeolvadt hitével. A
habsburgi politika egyaránt irtotta a hitujitást, a magyarságot s a
szabadság intézményeit. De a jólétet és a vagyonosságot is.
Egyetlen népfaja sincs Európának, mely hitének szabadságáért,
fajának föntartásáért, függetlenségeért s alkotmányos jogaiért
annyit harczolt s annyit vérezett volna, mint a magyar.</p>
<p>Az Eötvös-család ott volt minden harczban a törökök ellen is, a
Habsburgok ellen is.</p>
<p>I. Lipót király alatt hóhér-tábornokának, Caraffának üldözései
elől Eötvös János 1680 körül a hajduk közé menekült a tiszai
alföldre s Hajdu-Böszörményben ütött tanyát. A családnak az az ága,
melyből én származom, ekkor vesztette el gömör- és beregmegyei
jószágait. Csak ugy tarthatta volna meg, ha a római katholikus
vallásra tér át. Inkább vagyonát vesztette el, mintsem hitét hagyja
el.</p>
<p>Az elszegényedett család fiai a papi és tanári pályára siettek.
A menekülő Eötvös János fia, szintén János, már nagy-kőrösi pap
volt s ennek mind a két fia szintén.</p>
<p>István fiát Duna-Szent-Györgyre Tolnavármegyébe választották meg
lelkésznek. Ez már itt szép vagyonra tett szert. Sok gyereke közül
egyik volt Ferencz, az én öregapám, a ki a mult század elejétől
kezdve már mostani birtokunkba, a veszprémmegyei
Mező-Szent-Györgyre lépett be házasság és öröklés utján. E birtokot
részint leányági, részint fiági öröklés utján 1595 óta birjuk
szakadatlanul. <span class="pagenum"><a name="Page_88" id=
"Page_88">-88-</a></span></p>
<p>Apám Eötvös Lajos volt. Voltak apró birtokai több vármegyében.
Gazdálkodó kis nemes volt; – a mult század negyvenes éveinek nagy
alkotmányi küzdelmeiben Veszprém-, Tolna-, Zalavármegyék gyülésein
mindig résztvett. Az 1848-iki függetlenségi harczban észrevehető
tevékenységet fejtett ki az osztrák sereg ellen s érdemes munkát
végzett a haza védelmében.</p>
<p>Testvéreim közül Lajos öcsém nagy tehetséggel és csodálatos
buzgósággal tudományos irói pályára készült. Irodalomtörténeti
buvárlatai s apróbb irodalmi művei korán feltüntek. Fiatal korában
halt meg 1872-ben.</p>
<p>Én korán megszereztem az ügyvédi oklevelet. 1865-ben és
1866-ban, kevés ideig a magyar kálvinisták pápai jogakadémiáján a
bölcsészeti tanszéket foglaltam el. A következő évben Veszprém
vármegye tiszti ügyésznek választott. Az 1871-ik év végén a
veszprémi királyi törvényszék mellé közvádló királyi ügyésznek
neveztek ki. De 1872-ben a veszprémi választókerület már
országgyülési képviselővé választott. Az országgyülésen a
többséghez, az akkor ugynevezett Deák-párthoz csatlakoztam.</p>
<p>E párt vezére az agguló Deák Ferencz volt, a kinél tisztább
elmét s nemesebb egyéniséget a világ egyetlen nemzetének története
se ismer. Ez különös figyelmére és barátságára méltatott s azért
pártja főlapjának politikai vezetője s vezérczikkirója lettem
1873-tól kezdve három éven át.</p>
<p>A következő országgyülésre nem vállaltam megbizást. A többséggel
nem rokonszenveztem, a kisebbséggel sok <span class=
"pagenum"><a name="Page_89" id="Page_89">-89-</a></span> lényeges
kérdésben nem értettem egyet. Birtokomra mentem gazdálkodni. Az
1876-ik év elején Széll Kálmán pénzügyminiszter meghivására a
pénzügyminiszteriumban foglaltam állást, de az Ausztriával való
gazdasági kiegyezés ez év ápril havában oly irányt vett, melylyel
nem tudtam kibékülni s azért állásomról lemondtam s vármegyém
májusi közgyülésén már a kormány ellen erélyes ellenzéki föllépést
sürgettem.</p>
<p>Az országgyülési közjogi ellenzéknek, a magyar függetlenségi
pártnak akkori törekvéseivel nézetem teljesen összevágott. 1876-ban
és 1877-ben birtokomon gazdálkodtam s vármegyémben az ellenzéket
vezettem. Családi körülmények arra inditottak, hogy az 1877-ik év
végén Budapestre, az ország fővárosába jőjjek lakni. Irodalmi
működés nem jutott eszembe. Hogy foglalkozás nélkül ne legyek,
gyakorló ügyvéd lettem s irodát nyitottam. Igy és akkor lettem
ügyvéd. Az élet delén álló, már nem fiatal ember erejével kezdtem
ezt a pályát. Nem e pályára készülve, természetesen az e pályához a
fővárosban szükséges sok ügyesség nagy része bennem egészen
hiányzott.</p>
<p>Az 1878-ban megnyiló ujabb országgyülésre megint képviselőjévé
választott a veszprémi kerület. Ekkor már Deák Ferencz nem élt. Az
ország ügyei oly irányba fordultak, hogy én a parlamenti ellenzék
erősitését s az országos függetlenségi párt emelését tartottam
szükségesnek. E párthoz csatlakoztam.</p>
<p>Jeles férfiak álltak akkor e pártnak élén. Oly férfiak, a kik
résztvettek a harmincz év előtt lezajlott nagy <span class=
"pagenum"><a name="Page_90" id="Page_90">-90-</a></span>
függetlenségi harczban s fiatal koruk eszményeiért még mindig nagy
szenvedélylyel tudtak lelkesülni. A kik, ha bágyadni találtak
volna, lelkük mindig ujra felüdült az átélt nagy harczok dicső és
gyászos emlékein. A kik a nagy korszak elvei fölött nem alkudoztak
s a nemzeti végczél felé vezető úton apró napi sikerekért meg nem
engedték volna maguknak se a kitérést, se a henye ácsorgást. Akkor
még élt a nemzet egykori vezére, az ország választott kormányzó
fejedelme, Kossuth Lajos. A szabad Itália adott a nagy bujdosónak
menedéket, de bármily messze volt is országa határaitól: voltak
igaz hivei a függetlenségi párton, kik időnként fölkeresték, nem
azért, hogy nevével hivalkodjanak, hanem azért, hogy maguk számára
az ő gondolkozásáról és szenvedélyeiről mértéket vegyenek.</p>
<p>E pártnak parlamenti működésében, vidéki gyülésein és sajtóbeli
munkálkodásában nagy részt vettem. Talán nagyobbat, mint egyenkint
bármelyik tagja. Szónoklataim tetszést arattak, irásaimat szivesen
olvasták az emberek. A közönség lassanként – okkal vagy ok nélkül –
a párt egyik vezéremberének kezdett tekinteni. Sokan hitték azt,
hogy a párt erősségéhez én is jeles adaggal járultam. Sok jóindulat
nyilatkozott e felfogásban. De valami igazság is lehetett benne,
mert bár a tömeg szenvedélyeinek soha nem hizelegtem, az 1881-iki
választásnál több mint husz kerület hivott meg képviselőjelöltjének
s két nagy és nemes kerület meg is választott. Nagy-Kőrös városa s
a duna-vecsei kerület. <span class="pagenum"><a name="Page_91" id=
"Page_91">-91-</a></span></p>
<p>Nagy harcz kerekedett gondolkozásomban s érzéseimben, mikor a
vádlottak védelmére felhivtak. Mit csináljak? Vállalkozzam-e a
védelemre, vagy átengedjem azt másnak?</p>
<p>A kérdés nem volt könnyü.</p>
<p>A munkabér, az ügyvédi tiszteletdij mértéke nem jöhetett
számitásba. Nem is jött. A nagyközönség felfogása s korunk
gondolkozása nagyon fontosnak tartja az anyagi érdeket. Az
embereknek s még az országos közférfiaknak elhatározásában s
cselekvésében is, ha mikor azt szemléli, arra gondol első sorban:
mi haszna van az illetőnek az elhatározásból és cselekvésből? A
tömeg hite szerint a zsidóság kezében van sok ország területén a
világ pénze. S a ki oly helyzetben, a minőt a nagy per teremtett,
megvédi a zsidóságot, az bizonyára százezres, vagy talán milliós
munkabérhez is könnyen juthat. Ilyen a közvélekedés, kivált
izgatott időkben.</p>
<p>A nagy per ügyvédi dijairól egykor nyilatkoztam már az
országgyülés képviselőházában. Fontos okok birtak rá. E munka
folyamán teljes részletességgel közlöm e dijak történetét. Ez is
egy vonás lesz korunk jellemében. Egyelőre itt csak azt jegyzem
meg, hogy a mikor a védelem átvétele fölött tárgyaltam: egyetlen
szó se esett a munka dijazásáról senkivel.</p>
<p>Más aggodalmak bántottak.</p>
<p>Nem ismertem az ügyet. A hirlapok közléseit én is figyelemmel
kisértem, az izgató hirlapok harsogó zaja ott zúgott az én fülemben
is. Annyi tisztán állott <span class="pagenum"><a name="Page_92"
id="Page_92">-92-</a></span> előttem, hogy a nyilvánosságra jutott
részletek nem igazak s a megtörtént esetnek e részletekből
lassanként megalakuló képe hamis. Hamis azért, mert keresztyén szüz
vérének egyházi vagy vallásos indokból eredő kiontása lehetetlen.
Ámde kettős feladat állhatott előttem. Az egyik az, hogy a
vizsgálat terhelő adatainak hamisságát kideritsem. Ezt lehetőnek
tartottam. Rendes körülmények közt mindennapos bűnperben közönséges
védőügyvéd részéről ez is elegendő munka.</p>
<p>De az én közéleti állásomnak, önbecsülésemnek s
kötelességérzetemnek ez meg nem felelt. Nekem a másik nagy és nehéz
feladatra kellett vállalkoznom. Arra, hogy kideritsem azt, a mi
valósággal történt. Miként tünt el az eszlári lányka s minő
elfogultsággal, könnyelmüséggel, sőt vétkes indulattal dolgozott a
vizsgálat, hogy a lányka eltünéséből a vérvádat alkothassa meg?
Csupán odáig juttatni a nagy pert, hogy a zsidók ellen nincs
bebizonyitva a vérvád, nekem nem lehetett elég. A gyanu csupán ily
eredmény után fennmaradt volna a zsidóság ellen. Nekem be kellett
bizonyitanom, hogy mindaz, a mivel a zsidókat terhelik, az első
szótól az utolsóig valótlan; – minden terhelő adat koholt; – minden
terhelő tanu és jelenség hamis s a vádlottak csak a biróság
végzetes tévedésének és csodálatos elfogultságának áldozatai.</p>
<p>Lehetséges-e ez?</p>
<p>A biróságnál nem remélhettem komoly segitséget. Hiszen éppen a
biróság elfogultsága ellen kellett volna a segitség. Másutt kellett
azt keresni. <span class="pagenum"><a name="Page_93" id=
"Page_93">-93-</a></span></p>
<p>A kormány férfiainál se találhattam pártolást. Az
igazságügyminiszter maga is hitt a vérvádban. Ez Pauler Tivadar
volt, jogtudor, jeles tudós, a budapesti egyetemen a büntetőjog
tanára s tudományos iró. De gyakorlati jogász sohase volt s elméje,
gondolkozása csak tanszékileg volt erősen kifejlődve. A jog nemcsak
tudomány, hanem élet is. Ő a jogot csak mint tudományt ismerte; –
arról mint gyakorlati életről alig volt fogalma. S még ha lett
volna is: akkor se avatkozott volna bele az ügybe. S nemcsak azért
nem, mert maga is hitt a vérvádban s a nagy per vádlottainak
bűnösségében, hanem sokkal inkább azért nem, mert tökéletes gonddal
és figyelemmel tartotta tiszteletben a maga hatáskörét is, a
biróságét is. Az ügy a biróság kezében van. Abból azt kivenni, vagy
annak vezetésébe belekapkodni, lehetetlennek vélte.</p>
<p>A kormány elnöke Tisza Kálmán volt. Több mind hét év óta állt
már az ország kormányzatának élén, hatalmas pártja volt a
parlamentben s azon kivül is, – birt a korona bizalmával teljes
mértékben, a közfelfogás szerint mindenható volt. Ám a hatalom
megszerzésében s megtartásában ügyes és gyakorlati gondolkozásu
férfiu volt. Erre nézve a legsikeresebb eszközöket mindig
megragadta s azok felhasználásáról semmiféle nagy eszméért,
semmiféle eszményi czélért le nem mondott. Oly erős, sőt erőszakos
volt a zsidók elleni felekezetes izgatás, oly egyetemesen népszerü
a vizsgálat iránya és működése, hogy ez irányt megváltoztatni, e
működést megzavarni a teljes népszerütlenség <span class=
"pagenum"><a name="Page_94" id="Page_94">-94-</a></span> állapotába
juttatta volna a kormányzatot. Gyakorlati államférfi erre alig
vállalkozhatott. Tisza Kálmán semmi esetre se vállalkozott
volna.</p>
<p>A népszerüség, ha zajos és egyetemes, alkotmányos államban
csodálatos hatalom. A ki azzal viadalra száll, a ki annak
ellentáll, a ki annak haragját és fölgerjedését vakmerően maga
ellen zuditja: annak a kormányzás és törvényhozás teréről vissza
kell vonulni. Lehet tudós, lehet iró, lehet bölcselő, érdemei
nagyok lehetnek nemzete iránt s dicsősége sok nemzedékre kiterjedő,
de gyakorlati kormányzó s tekintélyes törvényhozó alig lehet.
Nagyon kevés kivételt ismer a nemzetek története ezen a mezőn.</p>
<p>A sajtó nem lehetett szövetségesem. Ő tüzelt legjobban.</p>
<p>A pártok még kevésbbé. Az ellenzéki pártok meg nem engedték
volna, hogy a vizsgálatba, mig megkezdett irányában halad, bárki
beavatkozzék. De meg nem engedte volna a kormánytámogató többség
se. Még akkor se engedte volna meg, ha erre a királyi trónról jön
az intés. Pedig erre se lehetett számitani. A királyi udvar se
szereti a zsidókat. Akkor éppen nem szerette. Mint a közeli s
távoli vihar: ugy zugott a zsidók elleni gyülölködés akkor
Oroszországban, Romániában, Ausztriában s egész Németországban. S
zugott Magyarországban is. S a királyi udvarok, ha káruk nincs
belőle, mindig szeretik a népszerüséget s mindig szivesen hajolnak
meg előtte.</p>
<p>Volt néhány barátom az országos közélet férfiai közt. Kerkapoly
Károly, az ország egykori pénzügyminisztere; <span class=
"pagenum"><a name="Page_95" id="Page_95">-95-</a></span> Bittó
István egykori miniszterelnök s Szilágyi Dezső, ellenzéki
vezérférfiu, később igazságügyminiszter s a parlament elnöke.
Tekintélyes és kiváló férfiak, nagy és kölcsönös bizalom állott
fenn közöttünk egykoron. Mindegyikkel volt alkalmam eszmét cserélni
e kérdésben. Mindegyik látta és érezte tisztán, hogy a felekezeti
gyülölködésnek az országos ügyek kezelésében szerepet engedni
czélszerütlen s esetleg káros és veszélyes is lehet, de azért
mindegyik ugy látta, hogy ez idő szerint hálátlan és sikertelen,
sőt koczkázatos dolog lenne a nyilt és erélyes felszólalás.
Mindegyiknek az volt a nézete: meg kell várni a nagy per végét, a
vizsgálatba pedig beavatkozni nem tanácsos. Óvtak és intettek ettől
engem is.</p>
<p>Valahogy kiszivárgott a hire, hogy engem a védelem vezetésére
felszólitottak. Akkor a főváros negyedik kerületében, a belvárosban
laktam a Ferenczrendü szerzetesek palotájában. Ott volt ügyvédi
irodám is.</p>
<p>Junius 25-én éjjeli 11 órakor fölkeresett két képviselőtársam.
Az egyik függetlenségi párti, a másik kormánypárti volt. Utóbbi
akkor nagy személyes ellenfele, vagy – helyesebben mondva –
haragosa a kabinet elnökének. Hallották, hogy engem fölkértek a
védelemre s most egyenesen azért jöttek ily szokatlan órában
hozzám, hogy a védelem elvállalásáról lebeszéljenek. Figyelmembe
ajánlották, hogy huszonnégy óra alatt egy harmadik
képviselőtársamtól, a függetlenségi párt egyik vezérférfiától is
érkezik hozzám erre nézve bizalmas levél – Erdélyből. <span class=
"pagenum"><a name="Page_96" id="Page_96">-96-</a></span></p>
<p>A levél másnap csakugyan megjött s fontosságánál fogva
kivételesen megőriztem. A levél s a két képviselő együtt a helyzet
következő képét tárta fel előttem:</p>
<p>Az Ausztriával való szövetséget lazitani kell, holott Tisza
Kálmán kormányzata azt mind szorosabbra füzi s ezzel Magyarország
erőit bénitja. Tisza Kálmán megbuktatásával tehát nagy nemzeti
czélt érünk el. Ám Tisza Kálmán a nyers anyagi érdekek egyénenkénti
legyezgetésével s mind mondani szokás, a korrupczióval tartja fenn
uralmát, a korrupczió szálai pedig a zsidóság kezében vannak. A
zsidóság ellen most elemi erővel dühöngő gyülöltséget
pártszervezésre kell a jó hazafiaknak felhasználni. A jelszó: »Le a
korrupczióval, le a zsidósággal, le Tisza uralmával«. Ma ezt
megérti mindenki s egyetlen hatalmas föllépéssel győzhetünk. A
parlamentben csaknem készen áll erre az egységes ellenzék. Ha én
belemegyek: belemegy a függetlenségi párt 80 taggal, a mérsékelt
ellenzék 20 taggal s a kormánypártnak 33 tagja nyomban csatlakozik.
S engem tesznek meg az igy alakult párt vezérévé. Rám nagy és
fényes jövő vár s az országra kétségtelen haszon.</p>
<p>Nagyon meglepett, de nyomban nagyon el is kedvetlenitett ez a
felfogás s ez a javaslat.</p>
<p>A függetlenségi pártnak neve volt »1848-as és függetlenségi
párt«.</p>
<p>1848-ban két nagy dolgot végezett Magyarország. Az egyik az
volt, hogy eltörölte a középkori hűbériség még fennálló
intézményeit s megalapitotta a törvény előtti egyenlőséget s az
egyházak és felekezetek <span class="pagenum"><a name="Page_97" id=
"Page_97">-97-</a></span> egyenjoguságát. S ime most az alakuló uj
párt 34 év mulva a zsidó felekezetet a jogtalanság állapotába
akarná visszaszoritani!</p>
<p>Ez beszennyezése lenne az 1848-iki lobogónak s meghamisitása a
függetlenségi pártnak. Szomoru visszaesés régi betegségbe.</p>
<p>A másik nagy dolog, a melyet 1848-ban végeztünk: a nagy
függetlenségi harcz, hogy szabadok legyünk Ausztriától és a
Habsburgoktól.</p>
<p>Azt az eszmét s azt a nemzeti szenvedélyt, mely a függetlenségi
háboruban nyert alakot, képviselte a függetlenségi párt. És
képviselte a nemzeti érdekek korlátai közt a szabadelvü haladás
irányát.</p>
<p>De ha most már e párt a felekezeti izgatás talajára lép át, azon
szervezkedik s szervezetébe egyéb pártelemek szövetségét is
befogadja: nyomban elveszti történelmi erősségeit, szakit a nagy
multnak dicső hagyományaival, nemzeti jellege elhomályosul s a
helyett, hogy történelmi párt maradna, a napi és időszaki
eszmeáramlatok fuvataga által engedi magát elborittatni s e fuvatag
ereje és iránya szerint fog ingadozni.</p>
<p>Jól emlékszem szavaimra, a melyekkel képviselőtársaim javaslatát
elutasitottam magamtól.</p>
<p>– Hiszitek-e azt, hogy a nemzet ez idő szerint képes nagy
függetlenségi harczra s egyuttal kész is arra?</p>
<p>– Nem hisszük.</p>
<p>– Én se hiszem. A felekezeti gyülölség utálatos eszköz politikai
czélok elérésére, de ha függetlenségünk <span class=
"pagenum"><a name="Page_98" id="Page_98">-98-</a></span> kivivására
alkalmas volna: magam is gondolkozóba esném, ne használjam-e föl?
Azonban nem alkalmas. Ha e gyülölködés megerősödik: a tömeg
legrosszabb szenvedélyeit kelti föl s ingerli kitörésre. A vezetés
csakhamar kiesik kezünkből s a bujtogatók kezére száll. Az ő
kezükből pedig a fosztogatók veszik át. Vajjon tetszenék-e néktek,
ha egy szép napon Tisza Kálmán azt a jelentést tenné a
parlamentben, hogy tegnap az egyesült függetlenségi és nemzeti párt
népgyülést tartott Pozsonyban vagy Miskolczon, gyülés után a tömeg
a zsidók boltjait és raktárait kezdte fosztogatni, kénytelen voltam
tehát katonasággal állitani helyre a rendet? Én ilyen jövendő
előkészitésére nem vállalkozom. E helyett azt tanácsolom: álljunk a
felekezeti izgatás elé egész mellel s küzdjük le azt egész
elszántsággal.</p>
<p>A függetlenségi párt elnöke Mocsáry Lajos volt. Nemes
gondolkozás, erős hazafiság, arany jellem. Bizalmas barátság kötött
hozzá. Másnap közöltem vele az éjszakai tárgyalást s egyuttal
kijelentettem, hogy veszélyesnek és kalandosnak tartom az uj
pártalakitási tervet s e terv csak arra indit, hogy habozásom
szünjék meg s a védelmi megbizatást fogadjam el.</p>
<p>Erős magyar gondolkozása daczára Mocsáry Lajos se örült e
kijelentésemnek. Ugy látta, egy időre megbénitja politikai
működésemet ez a vállalat s ez nem lesz hasznára a függetlenségi
pártnak.</p>
<p>Nemes tanácskozás fejlődött ki köztünk. Élénken emlékszem egyes
részleteire.</p>
<p>Megjegyeztem, hogy törvényes jogomban áll ugyan <span class=
"pagenum"><a name="Page_99" id="Page_99">-99-</a></span> a hozzám
intézett kérést megtagadni, de annak megtagadásában mégis nagy
erkölcsi gyöngeség rejlenék. Az orvos se tagadhatja meg a halálos
beteg orvoslását s az ügyvéd se a szerencsétlenek védelmét. Kétszáz
év előtt a mi egyházainkat, a magyar protestánsokat is gyilkos
erélylyel üldözte a felekezeti dühöngés ürügye alatt a habsburgi
erőszak, rokonainkat hóhér kezébe, egyházaink lelki tanitóit
gályarabságba hurczolták: vajjon a közélet szereplő férfia
megengedhette volna-e magának akkor, hogy az üldözöttek keserü
jajgatása elől füleit bezárja s a védelem enyhitő segitségét
megtagadja? Bűnösek-e vagy ártatlanok az eszlári zsidók: nem tudom.
De most már nem is csupán az a kérdés, mert hiszen a felizgatott
tömeg indulata odáig fokozódott, a hol már az egész zsidó
felekezetet fenyegeti, de fenyegeti egyuttal társadalmunk nyugalmát
is.</p>
<p>Mocsáry Lajos csak ugy látta és érezte ezt, mint én. Nem is
nagyon törekedett lebeszélni aztán, de hű barátként óvatosságra
intett. Sok baja lehet – ugymond – a párt néhány tagjával,
mivelhogy ellenem a párt kebelében is elkezdenek majd izgatni, a
melyet neki mint elnöknek kell majd meggátolni.</p>
<p>Értesitettem Simon Józsefet, hogy a védői megbizást, ha
törvényes alakban a vádlottaktól jön, elfogadom. De van hozzá
föltételem is.</p>
<p>Kifejtettem előtte, hogy a vállalatban az ügyvédi munka lesz a
legkisebb és a legkönnyebb. Nem a közvádlóval s nem a birák
elfogultságával kell nekem a nagy harczot megvivnom. <span class=
"pagenum"><a name="Page_100" id="Page_100">-100-</a></span></p>
<p>Hanem a felizgatott közvéleménynyel, a gyülölködés ellenséges
indulatával, az ezernyi rágalommal és gyanusitással. Egy nagy
bajvivásnak lesz majd tanuja az ország, a melyben az egyik fél én
leszek, a másik fél a tömegek szenvedélyei. A jó és nemes lelkek
majd részvéttel, talán rokonszenvvel is nézik harczomat, de
segitségemre meg nem mozdulnak. Várják ezt majd a koronától, a
parlamenttől, a nemzet nagyjaitól, hogy bölcseségük szavát s
tekintélyük sulyát ők emeljék fel a felekezeti izgatás ellen. Ők
pedig sok mindenféle komoly vagy nem elég komoly okból hallgatni
fognak. Hallgatni fognak mind a nemzet kormányzói, az egyházak
fejedelmei, a pártok vezérei, az ország főbirái s a mérhetlen
uradalmak birtokosai. Hirneves tudósok, költők, tanárok nem emelik
föl szavukat. Mind, valamennyien csak a bajvivás végét várják.</p>
<p>De nem hallgatnak s nem várakoznak majd a közélet ama kis és
nagy emberei s a napi sajtónak ama számitó férfiai, kik a nép
szenvedelmét a maguk részére gyümölcsöztetni óhajtják is, képesek
is. Minő könnyü és élvezetes dolog lesz ezek előtt a védőt a
gyülölet áradatával elboritani. Az igazság egykor győzni fog ugyan,
de addig még sok idő telik el. S az az idő nem az enyém lesz, hanem
az izgatóké.</p>
<p>Igen jól láttam előre mindent.</p>
<p>Minden jelentékeny férfiuval együtt egy időben születik meg
annak egy csomó ellensége. S együtt nő fel vele s el nem hagyja őt
soha. Én is valaki voltam már az országos és irodalmi közéletben,
körülöttem is <span class="pagenum"><a name="Page_101" id=
"Page_101">-101-</a></span> hemzsegtek már a nyilt vagy titkos
ellenségek: minő élvezet lesz ezeknek a közgyülölködés egy részét
ellenem irányozni.</p>
<p>De hát mindez egy percznyi aggodalmat se okozott nekem. A küzdő
pálya nem rózsás pihenő s tudtam, hogy a küzdelem elé kell
menni.</p>
<p>Végre is az igazságot győzelemre vinni, a felekezeti
gyülölködést megszüntetni s a tömegeket lecsillapitani: ez volt a
czél. S szentül meg voltam győződve, hogy alkalmas férfiak, kitünő
védőtársak segitségével ezt biztosabban elérem, mintha magánosan
maradok. Védőtársakat kerestem.</p>
<h3>IV.</h3>
<p class="summary">(Horánszky Nándor. – Funták Sándor. –
Egyéniségük. – Az ügyvédi dij kérdése. – A kit a közvélemény
üldöz.)</p>
<p>Én a védelemben pártállásomnál fogva a közönség vélekedésében a
függetlenségi pártot képviseltem. Társaimat ugy akartam
megválasztani, hogy a nagy bajvivásban a parlament minden pártja
képviselve legyen. Tehát a mérsékelt ellenzék, a közép-párt is és a
szabadelvü kormánypárt is.</p>
<p>A mérsékelt ellenzéknek kiváló tagjai voltak. Főrendüek, nagy
uradalmak urai, főpapok, volt miniszterek s előkelő képviselők, kik
azóta lettek miniszterek és államtitkárok. Egyik vezére gróf
Apponyi Albert volt, kire diszes jövő várt s egyik kiváló tagja
Horánszky Nándor volt, tanulmányai s életmódja szerint gyakorló
ügyvéd. <span class="pagenum"><a name="Page_102" id=
"Page_102">-102-</a></span></p>
<p>E pártból ő rá esett választásom.</p>
<p>Ős, nemes család sarjadéka volt. Ősei Magyarország északi részén
voltak honosak s jelentős birtokosok. Szepes- és Sáros-vármegyékben
már a XVI. század elejétől kezdve előkelő megyei tisztviselők s
országgyülési követek is kerültek ki a családból. Házasság utján az
ország legjelesebb felvidéki családaival volt rokonságban.</p>
<p>Ő Jász-Nagy-Kun-Szolnok vármegyében Szolnokon volt gyakorló
ügyvéd. Jó gyakorlati ügyvéd hirében állt, jeles elme volt s nagy
tekintélyre tett szert a vármegyében. Kedélyes egyéniség, megnyerő
modor, jó pajtás: nagyon megkedvelte közönsége s 1872-ben a
szolnoki kerület a parlament tagjává, képviselővé
megválasztotta.</p>
<p>Először a balközépnek nevezett közjogi ellenzéken foglalt helyet
Tisza Kálmán vezérlete alatt. 1875-ben, a mikor a nagy pártok
összeolvadtak, kormánypárti lett s Tisza kormányának hive. E párton
sem maradhatott sokáig. 1876-ban a kormánypárt kettészakadt s
jelentékeny része független szabadelvü párt neve alatt az
ellenzékre ment át. Ezzel tartott Horánszky is.</p>
<p>Ez az ellenzék több néven és többféle átalakuláson ment át,
végre nemzeti párt név alatt szervezkedett s Horánszky Nándort
választotta elnökévé. E minőségben is naponként nőtt tekintélye a
parlamentben. Fényes szónokká nem vált, de pénzügyi s közgazdasági
tartalmu beszédeit mindig nagy figyelemmel hallgatták. Közben
Budapestre költözött, a fővárosnak állandó <span class=
"pagenum"><a name="Page_103" id="Page_103">-103-</a></span> lakosa
lett s ügyvédi irodát nyitott. Szerény vagyonra is szert tett.</p>
<p>Pártja 1899-ben megszünt, egyesült a szabadelvü kormánypárttal.
Tekintélye az uj viszonyok közt fokozatosan emelkedett s az uj
kormány elnökének, Széll Kálmánnak legbizalmasabb tanácsadója lett.
Végül az 1902-ik év tavaszán elfogadta a kereskedelmi miniszteri
tárczát. De néhány hét mulva sulyos betegség kioltotta életét.</p>
<p>Egy párton sohasem voltam vele, de mig a nagy egyházpolitikai
küzdelmek őt az ellentáborba nem hajszolták, gyakorta érintkeztünk,
sok kérdésben bizalmas eszmecserébe bocsátkoztunk s különösen a
nagy per idején erős rokonszenv is fejlődött ki köztünk.</p>
<p>Fölkerestem személyesen s megkértem, legyen védőtársam.
Vállaljon a védelemben akkora munkát, a mekkorát akar s bizza rám a
többit.</p>
<p>Eléje terjesztettem aggodalmaimat. Eléje a küzdelem előrelátható
természetét és méreteit s mindazt, a mit a jövendőből láttam.
Nyiltan megmondtam neki, hogy nem annyira ügyvédre és jogászra,
mint sokkal inkább hű, nemes, igaz bajtársra van szükségem.</p>
<p>Vállalkozott készséggel.</p>
<p>Közölte-e barátaival Horánszky, hogy én őt a védő tisztségének
elvállalására felhivtam s tanakodott-e e fölött pártjával: nem
tudom. Valószinünek tartom.</p>
<p>Másik társamul, mint emlitém, Funták Sándort szemeltem ki.</p>
<p>Ő korosabb férfiu volt, mint én, s régi fővárosi ügyvéd.
<span class="pagenum"><a name="Page_104" id=
"Page_104">-104-</a></span> Jó neve volt s egy hires bűnpörben
feladatának, mint védő, jelesen megfelelt.</p>
<p>Szerbiának a mult század elejétől kezdve két fejedelmi családja
volt, mely örök viaskodásban állott egymással. A Karagyorgyevics
családot letaszitotta a fejedelmi székről az Obrenovics-család.
1868-ban Obrenovics Mihály volt a fejedelem, felesége magyar
grófnő. A száműzött, de a trónról soha le nem mondott
Karagyorgyevicsék magyar nagybirtokosok voltak. Mihály fejedelmet
1868-ban a Belgrád mellett fekvő Topcsider nevü kertben fényes
nappal orvul meggyilkolták. A gyilkosok meglakoltak a véres
büntettért. De a szerbiai vizsgálat azt deritette ki, hogy az egyik
Karagyorgyevics herczeg volt a felbujtó. A herczeg Magyarországon
tartózkodott. A magyar állam őt nem adta ki, hanem maga állitotta
büntető törvényszék elé. A herczeg védője Funták Sándor volt.</p>
<p>Funtákot később az ország legnagyobb ügyvédi kamarája, a
budapesti kamara, elnökévé választotta. Azután parlamenti
képviselővé lett s a kormánypártnak volt tagja. A nagy per idején
nem volt már képviselő, politikai befolyása alig volt, de megvolt
jó neve s rokonszenves egyénisége.</p>
<p>Fölkerestem, közöltem vele tervemet, szivesen vállalkozott
társamul.</p>
<p>Mindjárt érintette azonban az ügyvédi tiszteletdij kérdését.
Közöltem vele nézetemet, de egyuttal gyöngéden tudattam vele, hogy
nézetemet nem akarom ráerőszakolni, de mégis Horánszkyval
együttesen kell e fölött tanácskoznunk. <span class=
"pagenum"><a name="Page_105" id="Page_105">-105-</a></span></p>
<p>Értekezletre hivtam őket magamhoz.</p>
<p>Funták nézete az volt, hogy dijkötvényt kell szereznünk s abban
a munkabért, az ügyvédi tiszteletdijat megfelelő összegben meg kell
állapitani. Nagy koczkázat elé megyünk. Ő ugyan nem kételkedik
abban, hogy költségünket és fáradságunkat megtéritik, de ha a
veszély elmulik, az emberek gyakran szükkeblüek s a végzett munka
igazi becsét akkor már nem igen látják meg.</p>
<p>A szerep a nagyközönség felizgatott indulata miatt gyülöletes.
Mig a nagy per tart, addig egyéb ügyvédi munkát alig végezhetünk.
Pedig eltarthat egész éven át s tovább is. Ha bevégződik, a
keresztyének nem hozzák hozzánk azontul az ügyvédi megbizásokat, a
miért érzületük ellenére a zsidókat megvédelmeztük. De a zsidók se
hozzák, mert gyakorlati gondolkozásu emberek s belátják, hogy a mi
kezünkben ezentul sokkal nehezebben megy ügyük sikerre, mert a
biróság tagjai közt is sokan vannak, kiknek gondolkozásában a
felekezeti gyülölség többé-kevésbbé meggyökeredzett s a miatt
boszusak ránk.</p>
<p>Igy indokolta nézetét.</p>
<p>Horánszky felfogása teljesen megegyezett az enyémmel.</p>
<p>Az ügy szerintünk nem közönséges ügyvédi feladat s ilyennek az
ügyvédi tiszteletdij kérdésében se tekinthetjük. Sulyos politikai
okok szólnak a mellett, hogy a védelemre vállalkozzunk, ha tehát
egyéni helyzetünk a vállalkozást megengedi: tisztünket még akkor is
teljesitenünk kell, ha a nagy per egészen igénybeveszi is időnket
és munkánkat s ha mindent saját költségünkön <span class=
"pagenum"><a name="Page_106" id="Page_106">-106-</a></span> kell is
végeznünk. Tehetjük azt, hogy a védői tisztet nem fogadjuk el: erre
is lehet elég okunk. De hogy elfogadjuk-e vagy se: e kérdésnél a
tiszteletdijra gondolni se szabad.</p>
<p>Horánszky szavaihoz én hozzátettem, hogy nekem különben se
szokásom ügyvédi dijkötvényt elfogadni. Ha irodám vezetői néha
megállapodtak is előre valami dijban: ezt ellenemre s tudtomon
kivül tehették, de bizonyos, hogy életemben sohasem érvényesitettem
semmiféle dijkötvényt vagy előzetes megállapodást. Hiszen az ügyvéd
nagy esetekben sohase tudja előre, mennyi és mily természetü munka
vár rá. A vérvád nagy perében erről sejtelmünk se lehet, tehát a
dijkötvénynek tárgyát se ismerjük. Olyan dijat pedig, melyet
megfelelő munkával meg nem érdemeltünk, ugy sem fogadhatnánk el
senkitől semmi czimen.</p>
<p>Funták is nemes gondolkozásu férfiu volt, de másként fogta föl a
világot. De azért nem erőltette a kérdést, sőt kedélyesen
kinevetett gondolkozásunkért, a mikor pedig abban utóbb ő is
megnyugodott. Azonban e szavakkal végezte vitáját:</p>
<p>– A világ mégis rajtunk köszörüli nyelvét, a mig élünk. S ha
valamikor nyakunkban koldustarisznyával bolyonganánk az emberek
között, még akkor is ujjal mutatnának ránk: ime az álnokok,
megfizették őket a zsidók; ime koldustarisznyát akasztanak
nyakukba, pedig egy milliójuk van a tarisznyában!</p>
<p>Soha többé a dijazás kérdése köztünk föl nem merült s
megbizóinkkal szemben se volt róla szó soha. <span class=
"pagenum"><a name="Page_107" id="Page_107">-107-</a></span></p>
<p>Nem hivalkodás vezeti tollamat, a mikor ezeket közlöm. A kornak
s az embereknek jelleméhez tartozik ez is s kötelesség hű képet
rajzolni mindenről.</p>
<p>Egyébiránt szerény, de tisztes dijazásban mégis volt részünk. A
munka végére tartozik erről beszámolnom.</p>
<p>A fogságban levő vádlottak családját Heumann Ignácz értesitette,
hogy hajlandók vagyunk védelmükre vállalkozni, ha ők erre fölkérnek
s megbiznak bennünket s ekként törvényes alakot nyer tisztünk.</p>
<p>A vizsgálóbiró julius 1-én hallgatta meg a vádlottakat s
jegyzőkönyveket vett föl nyilatkozatukról. Engem Sarf József a
zsidó templomszolga bizott meg és felesége Müller Léni s végül
Bukszbaum Ábrahám, a galicziai metsző.</p>
<p>Horánszky Nándort hat eszlári lakos vádlott bizta meg, ugymint:
Junger Adolf, Braun Ábrahám, Veiszstein Lázár, Lusztig Sámuel, Taub
Emánuel és Rózenberg Hermann.</p>
<p>Funták Sándort két pályázó metsző bizta meg: Svarcz Salamon és
Braun Leopold.</p>
<p>Igy értesitett bennünket a vizsgálóbiró.</p>
<p>Egyelőre nem volt semmi tennivalónk. Julius közepén együtt
elmentünk Nyiregyházára s Heumann védőtársunknál s a törvényszék
elnökénél jelentkeztünk. Most már nem emlékszem biztosan, hogy
védetteinket személyesen láthattuk-e, vagy csak a vizsgálóbiró
utján levélben értesitettük őket.</p>
<p>Az ország zsidó lakosaira megnyugtató hatása lett a hirnek, hogy
a védelemre vállalkoztunk. De az izgató <span class=
"pagenum"><a name="Page_108" id="Page_108">-108-</a></span>
hirlapok annál jobban tüzelték ellenünk a gyülölködő tömegeket.
Egyetlen lépést se volt még alkalmunk tenni a vizsgálat érdekében
és már többféle cselekményünket szellőztették ama hirlapok hamisan
s gyülöletes irányzattal. Kénytelenek voltunk nap-nap után
nyilatkozni a sajtóban. Csak rontottuk vele látszólag a helyzetet.
Utóbb nem törődtünk a támadásokkal. Az se ért semmit.</p>
<p>Politikai párttá még nem alakult a felekezeti izgatók tábora, de
már hatalmas társadalmi rétegek képződtek, melyek a zsidók elleni
gyülölet szitásában politikai czélt tüztek maguk elé. E czélra
hasznosnak, sőt szükségesnek látták, hogy azokat, a kiket a vérvád
terhel, minden áron bűnösnek mondja ki a biróság. Bennünk e czélra
jutás akadályait látták s azért ellenünk nyomban heves támadásokat
intéztek.</p>
<p>Ha a mai társadalom üldözőbe vesz valakit, ha a vád önmagában is
komoly és gyülöletes, s ha az üldözés indulataiban vallásos
elfogultság is szerepel, mely képes magával ragadni a tömegeket s
végül, ha politikai czélt is kapcsolnak az üldözés sikeréhez: akkor
csaknem lehetetlen az üldözöttnek menekülése. Rosszabb a helyzete,
mint az elmult századokban, a mikor még nem volt sajtó, nem volt
táviró, nem voltak társadalmi betegségekből keletkező pártok s nem
voltak többségen alapuló kormányok. Az egyes embernek, a
fejedelemnek, a birónak, a kormányzónak zsarnoksága nem oly
hatalmas és veszélyes, mint a többségnek vagy éppen a tömegnek
zsarnoksága. Az egyes ember érezni, gondolkodni <span class=
"pagenum"><a name="Page_109" id="Page_109">-109-</a></span> s
alkudni tud, de a fölizgatott tömeg nem tud. S nem is akar. Ő csak
sikert, kielégitést akar s a kit üldözőbe vesz: azt minden áron el
akarja tiporni.</p>
<p>A védők nem áltatták magukat azzal, hogy munkájuk könnyü lesz és
hálás. A vád részleteit nem ismerve még, a végső győzelem
teljességében se bizhattak egyelőre. Csak fenséges hivatásuk tudata
s a férfias kötelességérzet volt meg bennük. Ez volt erősségük.</p>
<p>S ez elég volt egyelőre.</p>
<p>Friedmann Bernát és Székely Miksa védőtársaim csak egy év mulva
léptek a védelem küzdő terére. Valódi szerepük a nyilvános
tárgyalásnál kezdődik. Ott fogok róluk megemlékezni.</p>
<hr class="chap" />
<div class="chapter"></div>
<p><span class="pagenum"><a name="Page_110" id=
"Page_110">-110-</a></span></p>
<h2>TÜNETEK. KALANDOK. TÉVEDÉSEK.</h2>
<h3>I.</h3>
<p class="summary">(Grósz Márton és Klein Ignácz. – Szegény ember
alibije. – Grósz és Klein alibije. – A lovak szine magyar nyelven.
– A sárga ló meg a fekete ló. – Lichtmann az ügyes.)</p>
<p>Apróságokból áll ez a fejezet. El is maradhatnának, ha a nagy
per hű képét nem akarnám egészben az olvasó elé állitani. Az
igazság kérdését náluk nélkül is tisztába lehet hozni. De szint és
zománczot, fényt és árnyékot nyujtanak a kornak s a szereplőknek
alakjához. A tudósnak, a jogásznak, a birónak nincs rájuk szüksége.
Az iró azonban nem mellőzheti őket, mint az épitő s az iparos nem
mellőzheti műve diszitményeit.</p>
<p>Smilovics azt mondta: két eszlári zsidó szállitotta rongyos fakó
szekéren a holttestet Tisza-Szentmárton és Tárkány körül. Rá is
mutatott a két eszlári zsidóra. Az egyik volt Grósz Márton, a másik
volt Klein Ignácz.</p>
<p>A vizsgálóbirónak kötelessége volt e két zsidót vallatóra fogni.
<span class="pagenum"><a name="Page_111" id=
"Page_111">-111-</a></span></p>
<p>Grósz Márton tisza-eszlár-ujfalusi lakos, mezei gazda, de csak
néhány holdnyi haszonbéres szántóföldön, 45 éves, nős, hat gyermeke
van, kissé házsártos természetü, de előélete büntetlen. Összes
vagyona némi ingóságból áll. Butor, ágybeli, ruhanemü, gazdasági
szerek összes értékét négyszáz koronára becsüli a községi
előljáróság.</p>
<p>Smilovics egyenesen szemébe mondta, hogy ő volt az egyik zsidó,
a ki a csempészett holttetemet átadta.</p>
<p>Miért tette ezt Smilovics?</p>
<p>Ez a kérdés különösen érdekes, noha nem tudok rá tökéletesen
megfelelni.</p>
<p>Az egész holttest-csempészetből természetesen egyetlen szó sem
igaz. Maga Smilovics és minden társa csakhamar visszavonta minden
vallomását s külső körülményekkel is igazolta, hogy egész vallomása
puszta koholmány volt. Erre azonban később terjeszkedem ki.</p>
<p>De bizonyos, hogy volt idő, a mikor Smilovics is, Herskó is
bámulatos részletességgel beszéltek a holtestcsempészetről. S
bizonyos, hogy akkor meg kellett jelölniök két eszlári zsidót,
olyat, mint a ki a tetemet szállitotta.</p>
<p>De hát miért éppen Grószt és Kleint jelölték meg? Hiszen volt
Eszláron harmincz-negyven zsidó. Ők nem ismertek közülök egyet se.
Épp oly könnyen és véletlenül jelölhettek volna meg más két zsidót
is.</p>
<p>Grószra és Kleinra bizonyára neheztelt valaki a titkos tanács
tagjai közül, a kik a vizsgálóbiró füleit <span class=
"pagenum"><a name="Page_112" id="Page_112">-112-</a></span> tele
suttogták. S ez a valaki éppen csak ezt a két zsidót akarta kissé
sarkantyuja alá venni, kissé megtoporzékoltatni.</p>
<p>S ebben a nagy per sorsára némi szerencse volt, a mint ez utóbb
majd kiviláglik.</p>
<p>Junius 11-én vasárnap vették át a holttestet a tutajosok Herskó
és Smilovics szerint. Grósz és Klein adta át a holttestet
Tárkánynál, tehát Grósznak és Kleinnak junius 11-én Tárkánynál
kellett lenni. Minthogy pedig rossz kocsival, rossz lovakkal s
rossz utakon jártak s Tárkány Tisza-Eszlártól bármely úton is
50–60, sőt több kilométer távolságra van s a rothadó holttesttel
nappal, szabadon nem is lehetett népes helyeken észrevétlen járni:
ennélfogva Grósz és Klein már junius 9-én se lehetett
Tisza-Eszláron s előbb, mint 12-én este, haza nem érhetett. A két
embernek tehát legalább négy napon át junius 9-től 12-ig hazulról
távol kellett lenni.</p>
<p>Ez könnyüvé tette Grósz és Klein védekezését. Csak az
otthonlétet kellett nekik bebizonyitaniok. Az alibit, miként a
jogászok mondják.</p>
<p>Csakhogy szegény embernek, kis embernek, falusi jelentéktelen
embernek gyakran igen nehéz, gyakran lehetetlen bebizonyitani, hogy
hetek-hónapok, évek előtt melyik napon hol volt, mit csinált,
kikkel érintkezett.</p>
<p>Hivatalbeli ember, gyári munkás, heti béres, vasutas, tengeri
hajós, irka-firkával foglalkozó könnyebben bizonyithat. Mikor és
hol járt, mikor és minő munkát végzett s miféle bért kapott: van
nyoma a papiroson. <span class="pagenum"><a name="Page_113" id=
"Page_113">-113-</a></span></p>
<p>De a szegény falusi embernek sehol semmi nyoma. Az ő emlékezete
csak nagy dologhoz tud kapcsolódni. Tűzveszély, árviz, jégesés,
születés, halál, nagy ünnep, betegség, ökre, lova, malacza hullása,
szüret, disznótor s egyéb efféle egy időre, néha egész életére
leszegezi emlékezetét, de egyéb nem. A minden nap megujuló gondok
hihetetlen gyorsasággal törlik el az elmult napok apró eseményeinek
képét.</p>
<p>Grósz Mártonnak különös szerencséje volt.</p>
<p>Sógorának, Szüszmannak junius 3-án halt meg egy kis gyermeke s
ezt 4-ikén temették el. Grósz Márton az általános szokás ellenére
nem vehetett részt a temetés körüli teendőkben, mert 3-án
megbetegedett s 4-én ágynak esett.</p>
<p>Arra már minden épelméjü, felnőtt ember emlékezik, hogy néhány
hét előtt hány napig volt fekvő-beteg. Junius 4-ike vasárnap volt.
Elmondta Grósz, hogy szombatig, 10 éig ágyban feküdt, de ekkor mint
vallásos ember, okvetlenül templomba akart menni. Fölkelt tehát s
nagy gyöngesége s felesége intései daczára is elindult az isten
házába. Hanem bizony nem volt ereje odajutni, megint csak le
kellett feküdnie.</p>
<p>Hivatkozott tanuként feleségére, hivatkozott a 72 éves öreg
Groszbereg Illésnére, a kik apróra bebizonyitották az e napokon át
tartó betegségét. Hivatkozott a 18 éves Gyulay Zsuzsánna s a 16
éves Nagy Borcsa hajadonokra, kik szomszédjainál, Einhorn Józsefnél
és Májernál voltak szolgálatban, a kik napokra ugyan biztosan nem
emlékezve, azt mégis igazolták, hogy a nyár elején több napon át
beteg volt. <span class="pagenum"><a name="Page_114" id=
"Page_114">-114-</a></span></p>
<p>Elmondta Grósz, hogy junius 13-án, kedden ujra megkisértette a
fölkelést. Valami ügye-baja miatt be akart menni Ó-Faluba a
községházához. De ereje elhagyta utközben. Csak Pap József
törvénybiró malmáig tudott menni. Szerencséjére szemközt jött egy
kocsin Szilvássy Jánosné birtokos urnő, ment volna ki a szőlőjébe s
útja az Ujfalun vezetett át. Ez meglátta az erőtlen, vánszorgó
embert, fölvette kocsijára s elvitte haza. Az urnővel együtt volt
kocsiján cselédje, Hatalovszky Mária is. Mind az urnő, mind
cselédje eskü alatt igazolták az esetet.</p>
<p>Ez se volt elég.</p>
<p>Éppen e betegsége alatt kiment hozzá a nyiregyházi törvényszék
végrehajtója, hogy valami adósság miatt lovát, szekerét, ágybelijét
elharácsolja. A végrehajtóval együtt volt valami irnok, aztán a
kisbiró s egy szakértő becsüs. Valamennyi ágyban fekvő betegnek
találta Grósz Mártont. Akadt egy tanu, özvegy Pásztor Józsefné,
Csuha Mária, ki emlékezett arra, hogy a beteg számára tőle is
kértek hasfájás ellen orvosságot.</p>
<p>Hát bizony volt itt alibi elég. Halál, temetés, betegség, birói
végrehajtás, elég emlékeztető biztos jelenség. De azért mind nem
használt semmit. A birói végrehajtót ki se hallgatta a
vizsgálóbiró.</p>
<p>Hanem e helyett Grósz Mártont faggatták, nyaggatták, Tisza-Lökre
hurczolták, tyukólba zárták, csendbiztos kezére adták s utóbb is
vizsgálati fogság czimén a börtönbe zárták.</p>
<p>Ez julius közepén történt. Bérelt kis gazdaságában <span class=
"pagenum"><a name="Page_115" id="Page_115">-115-</a></span> már
elvégezte az aratást s felesége kint volt a tarlón. Ha őt elzárják:
mindene odavesz. Takarodás, cséplés elmarad, hitelezőjével nem
végezhet, bérbeadója elveszi lovát, kocsiját, felesége és hat
gyereke mehet koldulni.</p>
<p>Panasza nem segitett rajta.</p>
<p>Pedig bizonyos volt, hogy 10-én és 11-én Tisza-Szentmártonban
nem szállithatott holttestet s 12-én azt Smilovicsnak és Herskónak
át nem adhatta.</p>
<p>Hát Klein Ignácz, a czimbora, miként tudta magát védelmezni?</p>
<p>Ezzel ugyan csuffá lett a vizsgálóbiró minden furfangja és
bölcsesége.</p>
<p>Ez 31 éves katonaviselt ember volt. Még a honvédség kötelékébe
tartozott s nem ijedt meg hamarosan a maga árnyékától. Smilovics
ugyan neki is szemébe mondta, hogy ő adta át a holttestet
Tisza-Tárkánynál, de azt a feleletet, a mit erre Kleintől nyert,
nem kedves emlékei közt őrzi meg. Ha a vizsgálóbiró, a csendbiztos
s Karanczai fogházőr meg nem gátolják: kegyetlenül
összemarczangolta volna a vörös szakállu Smilovicsot a
szembesitésnél.</p>
<p>Klein szegény ember volt. Összes vagyona nem ért száz koronát.
Volt egy kétkerekü hitvány talyigája s egy görhes lova. Ezen járt
ki kora reggeltől késő estig a Tisza-Eszlár körüli tanyákra.
Szalagot, bábut, gyerekjátékot, szatyingot, filléres gyürüket,
csillogó semmiségeket árult s ha ötven-hatvan fillért megkeresett
naponként: azt már szerencsének tarthatta. Maga, lova csak
úton-útfélen élt ingyen adományból, útszéli zöldségből.
<span class="pagenum"><a name="Page_116" id=
"Page_116">-116-</a></span> Estére kelve hazament hűségesen
nejéhez. Néha az éjfél, néha a hajnal vetette haza. Vevőközönsége
is csak szegény tanyai cselédségből állott.</p>
<p>Csufneve volt: a lótoló. A rossz, kavicstalan dülőutakon sok
kátyu, sok mély homok imitt-amott. Görhes, vén lova meg-megunta a
talyigát s akkor megállt a kátyuban vagy a homokban és se jó, se
rossz szóra meg nem mozdult a világért sem. Mit tett ilyenkor a
szegény zsidó? Leszállt a talyigáról, vállát nekifesszitette a lova
farának s elkezdte lovát tolni, taszigálni előre.</p>
<p>Nem kellett több. Valaki meglátta s elhirdette a faluban.
Nyomban elnevezték lótolónak. A magyar mezei ember vezeti, szidja,
üti lovát, ha nem mozdul, arra is rávetemedik, hogy a kocsit tolja,
de arra már nem, hogy a lovát tolja.</p>
<p>Nos hát a lótolóra akarták rábizonyitani, hogy ő szállitotta a
holttestet.</p>
<p>Ám a holttestet négykerekü fakó szekérrel s két lóval hurczolták
Smilovicsék szerint. De a szegény kis lótoló zsidónak csak
kétkerekü talyigája s egyetlen görhes lova volt. Hogy lett hát két
kerékből négy s az egy lóból kettő? Valaki bizonyára kocsit, lovat
adott neki a vállalathoz.</p>
<p>De ki lehetett az?</p>
<p>Klein Ignácz, a lótoló, azt állitotta, hogy ő egész napokon és
éjjeleken át az egész nyáron soha se volt távol. Hivatkozott
feleségére, a szomszédokra s a vele egy házban lakókra. Tegyenek
tanuságot mellette. <span class="pagenum"><a name="Page_117" id=
"Page_117">-117-</a></span></p>
<p>Feleségére nem adtak semmit. Felesége is volt, zsidó is volt,
tanuságának nem volt nyomatéka.</p>
<p>Szomszédjai voltak: Csuha Ferenczné, született Mocsár Mária,
azután Kovács Józsefné, született Farkas Zsófia, Cseres Andrásné,
született Bodnár Mária és Nagy István. Szegény emberek, szegény
asszonyok, Kleinék jó ismerősei, naponként átjártak egymáshoz
csevegni s egyet-mást kölcsönkérni.</p>
<p>Mindezek semmit sem tudtak arról, hogy a lótoló egy vagy két
egész napon s éjszakákon távol lett volna a háztól.</p>
<p>Csuha Ferencz azonban mégis tudott valamit. Ez is szegény
zsöllér ember volt, mint Klein és pedig házatlan zsöllér. 1882-ik
évi ápril 24-én. Szent György napkor ugyanabban a házban fogadott
bérelt lakást, a melyben Kleinék laktak. Lakásuk egy pitvarra
nyilt, egymás mellett volt, Csuha mindent tudhatott.</p>
<p>Azt mondta: a lótoló az egész nyáron át csak három izben volt
távol s mindig két napon s két éjszakán át. Egy izben, bizonyosan
tudja, hogy Nyiregyházán járt, de hogy két izben hol járt, nem
tudja. A napokat se tudja. De azt tudja, hogy lovával együtt volt
távol s hogy egy izben Grószberg szekerét kérte el, egy izben pedig
a Matyi, dohányos ember szekerét kérte kölcsön.</p>
<p>A Matyi dohányost könnyü volt kipuhatolni. Ez Antal Mátyás nevü
szegény ember volt. Ez igenis bevallotta, hogy tőle egy napon
elkérte kocsiját a lótoló, reggel elutazott vele, de másnap reggel
visszajött.</p>
<p>Ezzel hát nem boldogult a vizsgálat. A tárkányi <span class=
"pagenum"><a name="Page_118" id="Page_118">-118-</a></span>
holttestszállitáshoz három-négy nap és éjjel volt szükséges. Ezt az
utat Matyi szekerén megtenni nem lehetett.</p>
<p>Grószberg szekerével se mentek semmire. Ebből éppen nem sült ki
semmi.</p>
<p>Mindegy. A bölcs vizsgálóbirónak ez nem okozott fejtörést.
Négykerekü kocsit akárkitől kaphatott a két zsidó, habár ki nem
lehet puhatolni is, hogy kitől. Csak azt a kérdést kell tisztába
hozni, hogy honnan és kitől került a két ló?</p>
<p>Itt akadt meg már kegyetlenül a vizsgálóbiró.</p>
<p>Julius 15-én különös gonddal kérdezte ki Smilovicsot, milyen
szinü volt Tisza-Szent-Mártonnál a holttestszállitó zsidók lova?
Smilovics határozottan azt mondta, hogy az egyik sárga volt, a
másik fekete. Meg kellett hát keresni ezt a két lovat.</p>
<p>A lótoló zsidó lova sötét pej volt. A magyar embernek százféle
szava van a lószinek jelzésére. Fekete, fehér, szürke, deres,
vasderes, barna, fakó, sárga, aranyszőrü, tarka, aranyalmás, téli
szennyes, hóka, kesej, egérszinü, daruszőrü, vörös és pej s még
néhány: mind a ló szőrének szinét jelzi. De a pej is sokféle.
Világos pej, sötét pej, sárga és piros pej. A sötét pejt gyakran
fekete pejnek is nevezik. Ebben némi ellenmondás látszik, mert
hiszen a fekete: fekete, a pej pedig vöröses szint jelent. Miként
vág ez össze? Mégis összevág. Hiszen a lónak annyiféle szine van,
mint a madárnak, vagy a pillangónak. Csakhogy a lószinek közt sok
az összeomló és szétfolyó szin s a magyar parasztnak mindegyikre
van jelző szava. <span class="pagenum"><a name="Page_119" id=
"Page_119">-119-</a></span></p>
<p>A lótoló zsidó görhes sötét pejszinü lovát bizvást el lehetett a
Smilovics-látta fekete lónak fogadni. Csak a sárga lovat kellett
most már fölfedezni.</p>
<p>Nosza vizsgálóbirák, királyi alügyészek, csendbiztosok,
pandurok, fogházi őrök, eszlári öreg birák és kisbirák s mindenféle
önkénytes vérvádlók: keressetek valami hitvány sárga lovat. A
melyik illő legyen a fakó szekérhez, kenderhámhoz és a lótoló
görhes lovához. Keressetek minden áron s előteremtsétek a föld
fenekéről is. Mert máskülönben csuffá lesz az igazság s a bekötött
szemü istennő, Justitia, görcsöket kap és sivalkodni talál.</p>
<p>Kerestek sárga lovat.</p>
<p>Volt Tisza-Eszláron egy vagyonos zsidó bérlő, valami Lichtmann
Jakab nevü. Uradalmi birtokot bérelt s Ó-Faluban lakott egy
tiszaparti magas dombon épült urasági kastélyban. Élete delén levő
42 éves, családos ember volt s eszlári fogalmak szerint elég
vagyonos. Vagyonát mintegy 25–30 ezer koronára becsülte a községi
előljáróság, de ő maga is.</p>
<p>Erre gondoltak első izben. Nagy gazdasága van, tehát lehet neki
sárga lova is. S aztán ehhez a mindenféle vérvádhoz,
tetemsikkasztáshoz, álhalott csempészethez elvégre is pénz kellett.
A többi zsidó szegény volt, miképen a templom egere. Neki kellett
pénzének lenni. De ha neki nem lett volna is, a nagy világ nagy
zsidói bizonyára nála helyezték el, mint vagyonos embernél, a
szükséges összegeket. A titkos tanács minden áron szerette volna őt
a vizsgálatba bele vonni. <span class="pagenum"><a name="Page_120"
id="Page_120">-120-</a></span> Az alkalom most itt volt. Adjon
számot Lichtmann a sárga lóról.</p>
<p>Jól ismertem husz év előtt e férfit. Él-e még: nem tudom. Azóta
nem láttam. Még meg kell róla emlékeznem e mű folyamán később
is.</p>
<p>Érdekes alak volt. Félig tanult, félig paraszt falusi zsidó
uracska. Ruházkodása, minden szava, minden mozdulata kissé félszeg.
Mindenből tud valamit, mindenhez hozzászól s ha engedik: mindig
beszél. Maga is, felesége is jó lelkü, mosolygó arczu,
vendégszerető, kissé rátarti s komolykodó. De a komolyság nem
egészen jól áll neki. A zsidók szeretik maguk közt az ilyen embert,
csakhogy tudálékosnak nevezik a maguk nyelvén.</p>
<p>Én nagyon megkedveltem. Ő ugyan tuljárt a titkos tanács és a
vizsgálóbiró eszén. Sok derüs órát szerzett a jó embereknek és sok
boszuságot a vérvádaskodóknak.</p>
<p>Ő mindjárt a vizsgálat kezdetén látta, hogy akármi történt az
eltünt lánykával: a zsidókat életre-halálra fogják üldözni s a
melyik eszlári zsidó a vizsgálóbiró körmei közé kerül, az el van
temetve egyelőre s a varju se károg utána jó ideig.</p>
<p>Figyelő elméjével hamar észrevette, hogy minden zsidóhoz ez az
első kérdés: ez és ez napon hol jártál, ez és ez órában mit
csináltál, kik a tanuid, mivel bizonyitod állitásodat? Vagyis az
alibi.</p>
<p>Alibi?</p>
<p>Nem volt jogász, nem értette a latin nyelvet, de nyomban
utánajárt: mi az az alibi? <span class="pagenum"><a name="Page_121"
id="Page_121">-121-</a></span></p>
<p>Megtudta.</p>
<p>Nosza késedelem nélkül beszerzett magának egy jegyzőkönyvet s
abba beleirta nagy gondossággal minden napját, minden óráját,
kivel, mikor és miről beszélt, hol járt, merre utazott; Tokajban,
Nyiregyházán, Debreczenben, Miskolczon mit csinált, kikkel
érintkezett, hova szállt, hol ebédelt, hol hált, ki volt a kocsisa,
társasága; mit és hol vásárolt, mikor mennyi pénzt kapott és
fizetett. Fölirt mindent kétségbeejtő pontossággal és
részletességgel. A minden oroszok czárjáról nem vezetnek olyan
pontos naplót, a minőt önmagáról és háza népéről ő vezetett. Nagy
Napoleonról tizezer könyvet irtak már, de élete folyása még se oly
bizonyos, mint erről a válságos esztendőről Lichtmann Jakabé, a
tisza-eszlári egyszerü bérlőé.</p>
<p>A hatás nem maradt el s ez a hatás megsemmisitette a
vizsgálóbiró, a titkos tanács és csendbiztosok minden
furfangját.</p>
<p>Őt is elzaklatták Smilovicscsal, Herskóval, Grószszal és
Kleinnal együtt Tisza-Lökre a szolgabiróhoz és a csendbiztoshoz. Őt
is megkisértették faggatni éjjel-nappal két napon át. De mind nem
ért az semmit.</p>
<p>Nem is jegyzőkönyvéből, hanem csupán emlékezetéből megfelelt ő
mindenre. A jegyzőkönyv eléghet, elveszhet, azt ellophatják,
elkobozhatják, de neki az se árthat. Megtanulta könyv nélkül. Nincs
az a naptár a világon, a melyik pontosabban tudná a napokat,
neveket és ünnepeket, nap keltét és nyugtát, vásárokat, a hold
járását, mint a hogy ő tudta a maga dolgát. Utóbb is <span class=
"pagenum"><a name="Page_122" id="Page_122">-122-</a></span> ugy
elriasztotta magától a vizsgálóbirót s annak minden
kijáró-bejáróját, hogy csakhamar békességben hagyták. Imádkoztak
is, hogy közel se legyen hozzájuk.</p>
<p>A sárga ló dolgába s a tetemszállitás költségeibe sehogy se
tudták belekeverni.</p>
<p>De hát hol is az a sárga ló?</p>
<p>Rettentő munkát forditott a vizsgálóbiró erre a kérdésre.</p>
<p>Utóbb is kisütötte, hogy a lótoló zsidó, mikor a Matyi dohányos
szekerét kölcsönkérte, a maga lova mellé kölcsönkérte Braun Ábrahám
lovát is s igy meglett a két ló. A vizsgálóbiró nagy bölcsen az
eszlári községházánál befogatta Matyi dohányos szekerébe a két
lovat, felültette az első ülésbe jobbról Klein Ignáczot, balról
Grósz Mártont s igy a fogatot bemutatta Smilovicsnak.</p>
<p>– Ez volt-e az a szekér Smilovics?</p>
<p>Smilovics immál-ámmal felelt. Bánja is ő: ez volt-e, nem ez
volt-e.</p>
<p>A vizsgálóbiró mesterkedésének nevetni való lett az
eredménye.</p>
<p>Mert hát Braun Ábrahám lova nem sárga volt, hanem szintén sötét
pej. Az egyik sárga, másik fekete ló helyett tehát két egyszinü
fekete ló volt a kocsi előtt.</p>
<p>Ez hát nem lehetett a tárkányi tetemszállitó fogat.</p>
<p>Azután Matyi dohányos kegyetlen biztonsággal állitotta, hogy
másnap hajnalban már visszakapta kölcsönadott szekerét, tehát az
Tisza-Tárkányból ennyi idő alatt meg nem fordulhatott, de még odáig
se érhetett volna el azzal a két rossz gebével. <span class=
"pagenum"><a name="Page_123" id="Page_123">-123-</a></span></p>
<p>S a furfangos lótoló zsidó más meglepetésekkel is tudott
szolgálni.</p>
<p>Először is bebizonyitotta, hogy ő balkézre kocsis, nem jobb
kézre. Tehát az éppen lehetetlen, hogy az ülésben ő ült volna jobb
felől s Grósz ült volna balfelől. A vizsgálóbiró az ő nyers
tapasztalatlanságával gorombán akarta elütni ezt a kicsi dolgot. De
az eszlári előljárók lóval bánó gazdaemberek s kinevették a
vizsgálóbirót. Igazat adtak a zsidónak. A hogy a balkéz, balláb
sohase lehet jobbkéz, jobbláb: épp ugy nem lehet az, hogy a
balkézre hajtó, ha ketten vannak az ülésben, a jobb oldalon üljön.
Megbolondulna különben az ostor is, a gyeplő is, a ló is.</p>
<p>A legmulatságosabb mégis az volt, hogy a lótoló bebizonyitotta,
hogy ő nem egy halott lányt, hanem három eleven zsidó asszonyt vitt
akkor fuvarba, ugymint: Veiszsteinnét, Jungernét és Sarfnénak az
édes anyját. Hivatkozott Gerjákné és Nagy Istvánné keresztyén
asszonyokra, a kik látták, a mikor a három asszonynyal elindult
Nyiregyházára és hivatkozott az éjjeli őrökre, a kik látták, mikor
hajnalban velük hazaérkezett.</p>
<p>Smilovicsot hát hiába tanitották be Grósz és Klein ellen. Olyan
tisztára hozták ezek a maguk dolgát, mint a napfény.</p>
<p>De hát mai napság, a mikor husz esztendő telt el az eset óta,
mindenkiben önkéntelenül az a kérdés támad: vajjon miért kellett a
vizsgálatnak a kétkerekü és négykerekü szekér s a sárga és fekete
ló kérdésével <span class="pagenum"><a name="Page_124" id=
"Page_124">-124-</a></span> annyit bajlódni, mielőtt tisztába hozta
volna, hogy Grósz és Klein hol vette a holttestet?</p>
<p>Hiszen az első kérdés, a főkérdés, sőt az egyetlen kérdés végre
is abból áll, hogy ha az a két zsidó csakugyan holttestet
szállitott, hol vette azt? Honnan keritette? Mikor, miként, ki
által szerezte?</p>
<p>Faluhelyen holttestet észrevétlenül szerezni majdnem lehetetlen.
Holmi szegény embernek éppen lehetetlen. Nagy városokban gazdag
emberek nagy pénzzel s különös ügyességgel és szerencsével nagy
ritkán talán szerezhetnek. Kórházakból, tantermekből, halottnéző
helyekről, temetőbeli halottasházakból talán szerezhetnek. Nagy
koczkázattal s az illető őrök és kezelő személyek
megvesztegetésével. Képzelődő regényirók, régi idők mesemondói
beszélnek efféle esetekről. De hogy tiszaparti magyar faluban két
koldus zsidó észrevétlenül jusson holttesthez: nagy dolog ez még
futó ötletnek is.</p>
<p>Izgatott időkben gyanakvó lelkek nyavalyás képzelődése szörnyü
képtelenségeket tud elgondolni. A titkos tanács sugalmazására akkor
egész részletességgel tudtak beszélni arról, hogy a lembergi
valamelyik kórházból miként sikkasztották el egy borotvált-testü
zsidó asszony tetemét; miként szállitották Máramaros-Szigetre;
miként gondoskodtak arról Fógel Amsel és Mendelovics Niszen; hogy
kerülhetett az Tisza-Eszlárra Grósz és Klein kezébe; miként
utazgattak ezek a tetemmel napokon s éjszakákon át a Tisza partján;
miként vártak véletlenül jövő tutajosokra: Smilovicsra és Herskóra,
s miként adták ezek a tetemet át <span class="pagenum"><a name=
"Page_125" id="Page_125">-125-</a></span> Csepkanicsnak és
Matejnek, a két orosz tutajosnak. Oly ostoba, oly esztelen, oly
durva meseszövet! Mintha két-károm teljesen megbizható eszes ember
ezt a tetemszállitást nem százszor jobban és biztosabban végre
tudta volna hajtani, mint husz-harmincz ismeretlen koldus zsidó és
megbizhatlan tutajos! Mintha bármi elképzelhető ok lehetett volna
arra, hogy a holttestet először leszállitsák Máramaros-Szigetről
Tisza-Eszlárra, onnan meztelenen fakó szekéren ujra fölszállitsák
Tisza-Szent-Mártonba, hogy onnan megint leszállitsák Tisza-Dadáig.
S aztán ebben a hetekre terjedő egész bolond utazgatásban a millió
szemü társadalom sehol se vegyen észre semmit s a vizsgálóbiró
mégis kipuhatoljon mindent, de ő se Nyiregyházán törvényes
kihallgatások rendén, hanem Tisza-Lökön a csendbiztossal és a
panduroknak segitségével.</p>
<p>Ez az egész felfogás és eljárás szomoru világot vet a
vizsgálóbirónak s titkos tanácsosainak nemcsak elmebeli állapotára,
de erkölcsi felfogására is.</p>
<p>A száz meg száz ivnyi vizsgálati irathalmazban egy betü se
fordul elő arra nézve, hogy Grósz és Klein miként juthattak a
holttesthez. Minden irás csak arra tör, hogy a holttestet ők
szállitották. Pedig hát addig csakugyan nem szállithatták, mig
valahogy hozzá nem jutottak.</p>
<p>Egyébiránt nem terhelte őket semmi. Különös szerencsével
háritottak el magukról minden gyanut. Semmiféle házkutatás se
deritett ki semmit. Ilyen nagy dolgot jelentékeny haszon nélkül nem
végez senki. <span class="pagenum"><a name="Page_126" id=
"Page_126">-126-</a></span> A két zsidó minden pénze alig volt több
néhány fillérnél. De azért elzárták őket szigoruan.</p>
<p>S a mit Grósz előre megmondott: szórul szóra bekövetkezett.
Koldussá lett mind a két család. Grósz felesége hat kis gyermekével
együtt falusi kéregetésből tengette életét mindaddig, mig csak
férje ki nem szabadult.</p>
<p>– Térjünk azonban egyéb furcsaságra.</p>
<h3>II.</h3>
<p class="summary">(Tóth Borcsa testét, mikor aludt, megméri két
zsidó. – A vizsgálóbiró napokig vizsgálja az esetet. – Kisül, hogy
az egész dolgot ugy álmodta Tóth Borcsa.)</p>
<p>Junius végén s junius elején a tisza-dadai holttest felbukkanása
után sajátságos hir kezdett szállingózni Eszláron. A hir azt
mondta, hogy a zsidók éjjel egy keresztyén leány holttestét, mig ez
aludt, megmérték. Az eszlári öreg biró valahogy tudtára adta ezt a
vizsgálóbirónak.</p>
<p>A vizsgálóbiró nagy dolgot látott ebben.</p>
<p>Igaz, hogy a test hosszát megmérni sem nem fájdalmas, se nem
veszélyes, se nem tilalmas. A katona ujonczokét mindig megmérik.
Most már a rabokét is megmérik. Gyerekek, lányok gyakran mérkőznek
egymással. Játékból is, pajzánkodásból, kiváncsiságból is: melyik
magasabb a kettő közül?</p>
<p>Nincs benne semmi.</p>
<p>Igaz. De itt keresztyén lány testét zsidók mérték meg és éjjel
mérték meg és beleegyezése nélkül mérték <span class=
"pagenum"><a name="Page_127" id="Page_127">-127-</a></span> meg,
mert akkor cselekedték vele, mikor a legédesebb álmát aludta.</p>
<p>Különös! Mit akartak a zsidók? Ok nélkül ezt nem cselekedték. Ki
kell puhatolni gondosan az eset körülményeit. Ki tudja, mi sül ki a
dologból?</p>
<p>Vizsgálóbiró, alügyész, a vizsgálat egész készsége nekidől a
dolognak, a király nevében megindul a gépezet, az állam erői egy
pontra irányozvák; készülnek az idézések, kihallgatások, végére
mehetetlen jegyzőkönyvek. Mivelhogy megmérték egy leánynak a teste
hosszát. Igaz, hogy a hajaszála se görbült meg bele. Sőt nem is
tudta, mert a legjobb alvásban volt, a mig mérték és még csak kis
ujjal se nyultak hozzá. De ez mindegy. A zsidók fondorkodása ez a
mérés, a titkot föl kell deriteni. Az is igaz, hogy
harmincz-negyven ember szenved a börtönben. És a vizsgálat napokig
eltarthat s az alatt az a sok ember ok nélkül szenved. Azok ügyét
elővenni mégis fontosabb dolog lenne. Lélekre és igazságra is
kellene adni valamit.</p>
<p>Mindegy, a leánymérés dolga a legelső.</p>
<p>A leány neve Tóth Borcsa, 16 éves, református vallásu, eszlári
származásu, szolgáló lány.</p>
<p>Van Tisza-Eszlár-Ófaluban egy zsidó kiskocsmáros, a neve Römer
Jakab, ennél szolgál.</p>
<p>A leány korán kel, tehát korán is fekszik. A mint vacsoráját
megeszi s elmosogat: nyomban lefekszik s a mint fejét lehajtja,
tüstént elalszik s alszik mélyen, mint a kősó. Ágya a pitvarban van
nyáron át kemény nyoszolyán. Az utczáról is látni, lehet, kivált
holdvilágos éjjelen. <span class="pagenum"><a name="Page_128" id=
"Page_128">-128-</a></span></p>
<p>Az eset junius 23-án történt éjszaka. Ő aludt nyugodtan.
Odalopódzkodott ágyához gazdája, Römer Jakab s egy másik zsidó,
Klein Ignácz nevü, elővettek egy hüvelykmérő szalagot s a mint ott
kinyujtózva feküdt: megmérték a feje tetejétől a talpáig. Ő ugyan
nem tudja, nem látta, mert aludt, hanem Szalkai Eszter ismerőse jól
látta, ez beszélte neki is. Mióta a tiszadadai holttest előkerült:
azóta különben is fél a zsidóktól. Az eset után nem is mert otthon
hálni, hanem átment Szakolczai Zsófiékhoz. Ott hált. Nem tudja,
hogy vele mit akartak a zsidók. Sok zsidó jár gazdájához
éjszakánkint s ott a maguk nyelvén tanácskoznak, de ő nem érti
beszédüket. Elbeszélte az esetet Oláh Zsuzsinak is, sőt azt is
elbeszélte, hogy a zsidók böléndeklevelet gyüjtenek. Azt se tudja:
mirevaló.</p>
<p>A mit a képzelgő és álmodozó gyereklányka nem tudott: tudnia
kell azt a vizsgálóbirónak. Az a mérés sulyos terveket árul el.</p>
<p>Junius 23-án ugyanis a szakértő orvosok észleléséből bizonyossá
lett, hogy a dadai holttest nem Solymosi Eszter holtteste. A zsidók
fondorkodása s áltetemszállitása tehát nem sikerült. Uj kisérletet
kell tenni. Uj holttestet kell orozni s a Tiszába bocsátani. Azért
mérték meg Tóth Borcsa testét, vajjon ő alkalmas lenne-e? Az eltünt
lányka ruhája testére illenék-e? A böléndeklevél is alkalmas arra,
hogy annak főzete kioltsa az életet.</p>
<p>Ime a zsidóüldöző hirlapok meséje. Ezért fontos a mérés. Ezért
kell azt gondosan megvizsgálni. <span class="pagenum"><a name=
"Page_129" id="Page_129">-129-</a></span></p>
<p>A vizsgálóbiró nyomoz mindent s megidéz és kihallgat mindenkit.
Römer Jakab és Klein Ignácz semmit sem tudnak az egészről. Eszük
ágában sem volt a Borcsa testét méregetni. Szalkai Eszter is
kijelenti, hogy ő bizony nem látta a mérést, csak azt látta hogy a
két zsidó ott áll s ott beszélget a Borcsa fekvőhelye közelében.
Szakolczai Zsófi is kijelenti, hogy ő hozzájuk ugyan el nem járt
hálni a Borcsa.</p>
<p>Utoljára is az sült ki, hogy a Borcsa lány csak ugy álmodta az
egészet.</p>
<p>S a mig a vizsgálóbiró bölcsesége mind a két szemére vakon a
Borcsa lánynak bolondos gyermekálmai után hiába futkosott, addig a
vizsgálat a főuton csakugyan nem mozdulhatott előre s a tömérdek
elzárt szegény ember hiába esenkedett igazságért.</p>
<p>A világ néha csakugyan bolond!</p>
<h3>III.</h3>
<p class="summary">(Orvok éjjel sirt bontanak. – A dombrádi
elveszett lány. – Rosenberg Herman Eszterkutató buzgalma. – Hosszu
fogsága.)</p>
<p>Keresték azonban az eltünt lánykát zsidók és keresztyének
egyaránt. Keresték égen, földön s föld alatt s a Tisza árjaiban is.
Keresték utálatos vakmerőséggel is.</p>
<p>A csonka-fűzesi holttest hivatalos és nem hivatalos vizsgálói
csakhamar világgá kürtölték, hogy a tetem nem az eltünt lánykáé,
hogy az egy idegen ismeretlen zsidónő teteme s hogy azt a biróság
félrevezetésére a furfangos zsidók csempészték a Tiszába.
<span class="pagenum"><a name="Page_130" id=
"Page_130">-130-</a></span></p>
<p>De honnan csempészték?</p>
<p>A hol eltünt lányról, vérvádról, ismeretlen holtakról,
Tisza-hozta tetemről, messze földről jött orosz tutajosokról van
szó: ott a köznép képzeletének minden hurja erősen feszül s
ábrándok, sejtelmek, álmok és látások gyötrik a lelkeket.</p>
<p>A holttestet bizonyára nem messze földről hozták. Ez volt az
emberek első gondolata. A titkos tanács Herskó és Smilovics meséit
az első napokban még ki nem tudta gondolni. Sokkal
természetesebbnek gondolták, hogy a holttestet közelből szerezték
valahonnan.</p>
<p>De hát honnan szerezhették volna, ha nem a zsidó temetőből? A
zsidó asszonyt csak zsidó temetőben lehet találni.</p>
<p>A junius 24-ike és 25-ike közti éjszaka csöndes, méla éjszaka
volt Tisza-Eszláron. A hold kevéssé világitott, de az ég csillagos
volt. Nagyvárosi ember vaksötétségnek tarthatta volna az éjszaka
homályát, de a mezei ember szeme élesebb, jobban megszokta a
sötétséget, jobban lát éjjel a szabadban.</p>
<p>A zsidó temetőt ezen az éjszakán megbolygatták. Rideg lelkü
vakmerő emberek felbontottak egy sirt. A legujabb sirt bontották
föl. Szentül hitték, hogy onnan került Csonka-Fűzes alatt a Tiszába
a női tetem.</p>
<p>A temetőt faluhelyen éjszakánként senki se őrzi. Halottaikat nem
féltik az emberek. Mélyen vannak a föld alatt, nehéz volna az
orvoknak odajutni. S miért is jutnának oda? A halottnak nincsen
ára. A halottat nem lehet használni semmire. S aztán a halotton a
<span class="pagenum"><a name="Page_131" id=
"Page_131">-131-</a></span> felbomlás törvényei uralkodnak. Az
enyészet dolgozik a sirnak mélyén. S az enyészet alakja a bomló
holttesten rideg, kietlen, visszariasztó, irtózat keltő. A sirnak
dohától, a koporsónak férgeitől mindenki fél. Miért őriznék hát
éjszakánként a temetőt? Őrzi azt a vallásos érzés is, az érző
lelkek andalgó kegyelete is. Szegény halott, hadd pihenjen. Örök
nyugodalmát hadd ne bántsa senki. Üdvösségkereső lelke hadd
szálljon békén az örökkévaló biróság itélőszéke elé.</p>
<p>Igy érez a nép s ezért nem is bántja a halottakat.</p>
<p>Csakhogy a felekezeti gyülölség se a holtat, se az elevent nem
kiméli.</p>
<p>De azért hiába turta föl a sirnak gödrét. Nem találta üresnek.
Szüszmann Jakabnak junius 3-án halt meg Samu nevü négy éves
fiacskája, a kit 4-én temettek el abba a sirba. Ott találták durva
szövetbe burkolt porladó tetemét. Fölvették, megnézték s aztán
arczczal a föld felé forditva, a gödör fenekére visszafektették.
Immel-ámmal néhány maroknyi porondot szórtak föléje. Ugy találták
meg reggel a felbontott sirt.</p>
<p>Bizony ez utálatos cselekedet volt. És bűnös is. A törvény
szigoruan bünteti azt, a ki a sirokat háborgatja. A vizsgálóbiró
bizonyára gyorsan, ügyesen s erélyesen fogta a dolgot s nyomban
kipuhatolta s a törvény elé állitotta a tetteseket.</p>
<p>Dehogy állitotta. Eszébe se jutott a vizsgálat. Nem is
szánhatott időt hozzá. A Borcsa lány kusza álmait kellett neki
megfejteni. Ugy kivánván a jogrend, köznyugalom és az igazság.</p>
<p class="center">* * *</p>
<p><span class="pagenum"><a name="Page_132" id=
"Page_132">-132-</a></span></p>
<p>Egy-két nap mulva Dombrádon tünt el egy serdülő lányka. Vajda
József dombrádi lakosnak Mária nevü lánya veszett el. Tizenhárom
éves és három hónapos életkoru, középmagasságu, zömök termetü s
korához képest jól fejlett lány volt. A szolgabiró, mikor erről
értesiti a vizsgálóbirót, leirja az eltünt lányka ruháját is. A
körülmények szerint teljesen valószinü, hogy a lányka a Tiszába
ugrott. Vajjon nem ez-e a csonkafűzesi holttest?</p>
<p>Bizony nem.</p>
<p>A vizsgálóbiró feje már ekkor a Herskó–Smilovics-féle mesékkel
volt tele s azért nem is ügyelt e kérdés földeritésére. Jól
cselekedte. Ez a lányka más ruhában tünt el, mint Solymosi Eszter.
A csonkafűzesi holttesten Solymosi Eszter ruhája volt. S aztán a
dombrádi lányka holtteste sehogy se lehetett oly előre fejlődött
feloszlásban, mint a csonkafűzesi holttest.</p>
<p class="center">* * *</p>
<p>Kegyetlenül megjárta az eltünt lányka keresésével Rózenberg
Herman.</p>
<p>Eszlári zsidó, Ó-Faluban lakik, 38 éves, szatócs, feleséges,
gyerekes ember, a végzetes zsidó husvét napján a pályázó metszőket
jólelküen meg is vendégelte, nála szolgált Solymosi Zsófia, az
eltünt lányka testvérje.</p>
<p>Ő a világért se hitte, hogy Eszter elveszett, meghalt volna.
Egyetlen eszlári zsidó se hitte azt. Valamennyi bizton reménylette,
hogy a lányka egyszer csak előkerül s erőben, egészségben hazatér.
Volt ugyanis némi <span class="pagenum"><a name="Page_133" id=
"Page_133">-133-</a></span> gyanujuk, hogy a lánykát az eszlári
urak valamelyike tüntette el, hogy a zsidókat kelepczébe hajtsa, de
hát arra számitottak, hogy ez nem egyéb, mint kegyetlen és ostoba
tréfa, melynek igy vagy amugy csakhamar vége szakad.</p>
<p>A ki zsidó: az is csak olyan képzelődő, mint a ki nem zsidó. Az
ő agyafurt elméje is csak ugy keresi a titok nyitját, mint bárki
másé.</p>
<p>Lichtmann Jakab junius 10-ike körül valami levelet kapott
valahonnan, hogy Zemplén vármegye felső részén Sztropkó vidékén
Mergiskán nevü faluban a papnál van egy szolgáló, egészen magyar
lány, hasonlit Solymosi Eszterhez. Az egész vidék lakossága tót
vagy orosz. A köznép ott nem beszél magyarul, miként kerülhet tehát
oda magyar lány? Nagy dolog ez. Meg kell azt a lányt vizsgálni.</p>
<p>Rózenberg ismerte Esztert, mert ennek nénje, Zsófi, nála volt
szolgáló. A két testvért tehát többször látta. Lichtmann mindjárt
felszólitotta Rózenberget, menjen Mergiskánba.</p>
<p>Ment. Tokajban az ottani zsidóktól kapott utiköltséget s
elindult a hosszu útra. Bodrog-Keresztur, Homonna és Sztropkó felé
ment, odaért Mergiskánba, megnézte a lányt; látta, hogy az nem
Solymosi Eszter s nyomban visszafordult. Varannón, Őrmezőn s
Tokajon át jött haza.</p>
<p>Ugy látszik, Lichtmann Jakabtól ő is megtanulta már az alibi
megjegyzésének fontosságát. El tudta utját s napjait beszélni
részletesen.</p>
<p>Mind nem segitett ő rajta. <span class="pagenum"><a name=
"Page_134" id="Page_134">-134-</a></span></p>
<p>A mint hazajött, eljárt neki a szája a keresztyének előtt is.
Elmondta, hogy a zsidók ártatlanok, keresztyén szüz vérét nem
ontják, az Isten meg is segiti őket, az eltünt lányka előbb vagy
utóbb élve vagy halva előkerül.</p>
<p>Igaz: valami nagy bűnt ebben a beszédben fölfedezni nem
lehet.</p>
<p>Azonban a vizsgálóbiró három tanura is akadt Rózenberg ellen.
Hegedüs József, Kovács János és Varga Zsuzsánna volt a három tanu.
Ezek vallomása szerint ő azt mondta volna, hogy az eltünt lányka
élve vagy halva három nap alatt okvetlenül előkerül.</p>
<p>S ime előkerült.</p>
<p>Ő ezt Mergiskánból hazajövet után junius 16-án beszélte s ime
junius 18-án a csonka-fűzesi holttest Eszter ruhájában
felbukkant.</p>
<p>A dolog teljesen világos.</p>
<p>Ő járt messze földre Eszter után. Ő mondta meg előre: mikor jön
elő az eleven, vagy a holt lányka. Elő is jött a mondott időben.
Tehát szent, hogy az áltetem szerzésében, a holttest csempészésében
bűnös.</p>
<p>Rögtön viszgálat alá helyezték, bezárását elrendelték s a
nyiregyházi börtönbe elhurczolták.</p>
<p>Ott meg ujabb balsors érte. Smilovics irt és csempészett át
hozzá a maga börtönéből egy levelet, hogy miért tagad, miért
hátráltatja tagadásával az ügy befejeztét, miért nem vallja be a
csonka-fűzesi álholttest csempészését, hiszen a zsidók is
bevallották már, Herskó egyenesen megmondott mindent, Rózenberg
makacssága az oka, hogy annyi zsidó oly régóta szenved.
<span class="pagenum"><a name="Page_135" id=
"Page_135">-135-</a></span></p>
<p>Nyavalyás Rózenberg! Most már igazán nem tudta, hogyan
meneküljön a sok gyanu alól. Most már maguk a zsidók is azt hiszik,
hogy ő csempészte az áltetemet. Hiába adta át a levelet a
börtön-őrmesternek, hiába jelentette fel a fogházi rend megbontása
miatt Smilovicsot s levélhordóját, hiába kapálódzott a vádak ellen:
ülnie kellett egész esztendőn át.</p>
<p>Pedig a napfény világosságával bizonyitotta be alibijét. Ő
Herskóval, Smilovicscsal és a tutajosokkal Szentmártonnál és
Tárkánynál nem találkozott, mert ő akkor még otthon volt Eszláron;
– de Grósznak és Kleinnak se adhatta át junius 9-én a holttestet,
mert hiszen ő csak 12-én indult el Sztropkóra azért a holttestért,
melyet rá akarnak tukmálni.</p>
<h3>IV.</h3>
<p class="summary">(Mi a véletlen? – A tisza-löki vizi holttest. –
A biró és szakértő tévedései. – A csongrádi vizi holttest, a kinek
nincs feje. – A hirlapok kimondják: ez a Solymosi Eszter. – Egy
tokaji lakosnak elszökik a szolgálója. – Az eszlári zsidópap
virágoskertje. – Az abauji zsidók szövetsége holttestet szerezni. –
A hernád-németi titok.)</p>
<p>A véletlen nagy ur. Ez igazán az uraknak ura. És csodálatos
lángelme, melynek titkaiba a korlátolt emberi elmének előre
betekinteni nem lehet. Gazdagabb, tevékenyebb, találékonyabb, mint
a tudósok, költők, művészek lángelméje, a mely pedig besugározza a
világot, az elmult ezredek homályát s még a messze jövendőt is.</p>
<p>A természet törvényei millió irányban működnek szakadatlanul s
milliószor találkoznak, ütköznek össze <span class=
"pagenum"><a name="Page_136" id="Page_136">-136-</a></span> s
vágják keresztül egymást minden szempillantás alatt. S a
szakadatlan működés s a milliónyi találkozás és ütközés a tünetek
megszámlálhatlan raját állitja elénk. A tünetek kis részét előre is
sejtjük, legnagyobb részét nem is sejtjük, föl se ismerjük, meg se
figyeljük. Ezek a véletlenek.</p>
<p>Az emberi lélek kicsinysége, könnyelmüsége, tudatlansága,
hivalkodása s rossz ösztöne is a természeti törvények
összeütközésének egyik tünete. Ha már most a silány lélek
hatalomhoz jut, ha neki uralkodni, kormányozni, itélni kell, ha az
emberek lelkébe s a tünetek titkaiba kell benéznie, hogy az
igazságot megkeresse s annak győzelmét biztositsa: mit csinál, mire
jut, minő sikert mutat?</p>
<p>Nevetséges és szomoru, mert buta és erőszakos minden dolga.
Annál nevetségesebb és szomorubb, minél nagyobb buzgalom és
tevékenység nyilvánul működésében. S ha az esetlegek csodálatos
találkozásaira, ha nem mindennapi tünetekre, ha a nagy véletlenekre
bukkan: akkor éppen megszünik tájékozottságának minden biztossága.
Csak elfogultsága, vagy ösztöne, hatalmaskodó vágya erősödik.
Kivált, ha környezetében támogatást, a tömegek felfogásában
biztatást, a felizgatott szenvedélyek rokonszenvében dicsőséget
talál. Gyönge uralkodók, hiu kormányzók s elfogult birák kezén
ilyenkor sorvadoz a jóllét s vérzik el az igazság.</p>
<p>Talán sohase volt erre kiválóbb példa, mint a nagy per. S ezért
érdekes ennek többé vagy kevésbbé minden <span class=
"pagenum"><a name="Page_137" id="Page_137">-137-</a></span>
részlete. S azért kell fölemlitenem a tisza-löki holttest
történetét is.</p>
<p>Április 28-ikán, a mikor még az eszlári zsidók ellen meg se
indult a vérvád vizsgálata, egy női hulla bukkant föl a tisza-löki
parton a Tiszában s éppen ugy a parthoz ütődött s éppen ugy állott
meg ott, mint a hogy a tutajosok a csonkafűzesi holttestről
beszélik.</p>
<p>Kimegy a helyszinére a szolgabiró, ifjabb Zoltán István s
kiviszi magával Kiss Jenő orvostudort s járási orvost, mint
hivatalos szakértőt. Ugyanazt, a ki a csonkafűzesi holttestet is
vizsgálta.</p>
<p>A szakértő jól megnézi a holttestet. Bőre elszinesedett, arcza
duzzadt, bőre fölülete foszladozó, haja egészen hiányzik, miként a
csonkafűzesi holttestnél is hiányzott.</p>
<p>Előszámlálja ruháját is.</p>
<p>Kékszinü cselédvászon ruhája van. Ujjasán lapos, kerek
csontgombok. Nyakán fekete apró gránátgyöngyfűzér. Jobbkeze
névtelen ujján sárgagyürü. Lábán fehér harisnya s rongyos
czipő.</p>
<p>Életkora: körülbelül 15 év.</p>
<p>A vizben körülbelül három hét óta lehetett.</p>
<p>Igy mondja a szakértő. Ugyanaz, a ki a csonkafűzesi holttestnek
is szakértője.</p>
<p>Érdekes dolgok sülnek ki ebből. Nyájas olvasóim nagy része nem
is sejtheti előre.</p>
<p>Egy hónap mulva, május 30-án már folyik a vérvád. Az eszlári
zsidók már ott gunnyasztanak a börtön fenekén. Bary vizsgálóbiró e
napra tüzi ki a holttest <span class="pagenum"><a name="Page_138"
id="Page_138">-138-</a></span> kiásását s ujra való megvizsgálását.
Kirendeli szakértőkül Kiss Jenő s dr. Horváth László orvosokat, a
kik a csonkafűzesi holttestnél is szakértők lettek és Csurgay H.
József orvostudort, vidékbeli községi orvost.</p>
<p>A vérvád indokából történik a kiásás és uj vizsgálat, tehát a
bebörtönzött zsidók bőrére folyik az eljárás. Ezek védője, Heumann
Ignácz folyamodik, hogy ő is jelen lehessen a szemlénél s hogy a
törvényszék orvosa, Flegman Miksa orvostudor is idéztessék oda.</p>
<p>Elutasitják kereken. Igaz, hogy a törvények szerint föltétlen
joga van hozzá. De az mindegy. Zsidók a vádlottak, tehát a
vizsgálóbiró szerint az ő hivatalos eljárásába zsidó ügyvéd és
orvos, habár a törvényszék tekintélyes orvosa is, bele ne
tekinthessen. Ha nem tetszik neki az elutasitás, adjon be panaszt a
felsőbb birósághoz, de ő nyomban teljesiti a kiásást és birói
szemlét.</p>
<p>Igy is lett. Mire a vádlottak a budapesti királyi tábla, mint
főtörvényszék utján jogukhoz jutottak volna, akkorra az ujra
kiásott, földarabolt s megint eltemetett holttest régen enyészetnek
indul s talán ujra föl is támad.</p>
<p>Megtartják hát a birói szemlét.</p>
<p>Először is tisztába kell hozni, vajjon a sirt és a benne fekvő
tetemet ápril 28-ika óta nem háboritották-e meg? Három kifogástalan
tanu akad. Czitrom Ábrahám, Weiszhauz Sámuel és Fógel Izrael
tisza-löki lakosok eskü alatt bizonyitják, hogy a sir és a tetem
érintetlen. <span class="pagenum"><a name="Page_139" id=
"Page_139">-139-</a></span></p>
<p>Azután az eltünt lányka rokonai és jó ismerősei megszemlélik a
tetemet: vajjon nem Solymosi Eszter-e? Az anya Solymosi Jánosné,
továbbá Eszter nénje Zsófia, azután Solymosi Gáborné, Gyányi Gábor
és felesége határozottan kijelentik, hogy a holttetem nem Eszteré.
Más a növése, termete, foga, ruházata.</p>
<p>Igazuk van.</p>
<p>Végül föl kell ismerni a halottat. Vajjon ki volt hát, a mig
élt?</p>
<p>Kihallgatják Braun Sámuelné tokaji lakost. Az ő lánya veszett
el, a 18 éves Braun Amália. Azután kihallgatják Braun Jozefát, az ő
testvéröcscse volt az eltünt Amália s kihallgatják férjét is,
Jatzinger József szobafestőt, az eltünt lányka sógorát.</p>
<p>Mind a három tökéletesen fölismeri az eltünt Braun Amáliát.
Ruhája különösen bizonyos. Egy kelméből való édes anyjáéval. Kérik
is maguknak a gránátgyöngyöt és a sárgagyürüt.</p>
<p>A lányka eltünése igy történt: a lányka anyjával lakott
Tokajban, január 5-én vagy 6-án a Tisza jegére ment valamiért, a
jég leszakadt alatta, a jég alá merült s a viz elsodorta; – ápril
28-án, tehát 112 nap mulva a viz Tisza-Löknél kivetette s a parthoz
sodorta.</p>
<p>Ezzel bevégezték a vizsgálatot. Helyesen, alaposan,
igazságosan.</p>
<p>S most lehető röviden hasonlitsuk össze a két eljárást. A
csonkafűzesit s a tiszalökit.</p>
<p>Mind a kettőnél ugyanaz volt a vizsgálóbiró: Bary József, és a
vezető szakértő orvos: Kiss Jenő. <span class="pagenum"><a name=
"Page_140" id="Page_140">-140-</a></span></p>
<p>A tisza löki holttestet nem fosztották meg ruházatától s nem
lökték meztelenen az emberek elé, mert hiszen meztelenen nem
lehetett volna fölismerni. – Ellenben a csonkafűzesi holttestről
lehuztak minden ruhát s meztelen mutatták meg a tanuknak, hogy
valamikép föl ne ismerhessék.</p>
<p>A tisza-löki holttestnek is, a csonkafűzesinek is teljesen
hiányzott minden haja. A rothadás folytán elhullott, kimállott,
letöredezett. A tisza löki holttestnél nem mondták, hogy a fej le
van borotválva s hogy ez a nő zsidó volt. Ellenben a csonkafűzesi
holttestről kimondták, hogy a fej le van borotválva, tehát az a nő
zsidó volt. Pedig erről meg az a bizonyos, hogy nem zsidó nő
volt.</p>
<p>Ilyenek gyakran a szakértők s az elfogult tanulatlan birák.</p>
<p>Kiss Jenő orvostudor azt a véleményt adta a tiszalöki tetemről,
hogy körülbelül három hétig volt a vizben. Pedig bizonyos, hogy 112
napig, tehát 16 hétig volt a vizben. Hát mit ér akkor a
csonkafűzesi tetemről kinyilvánitott véleménye, mely szerint az
csak három-négy napig volt a vizben?</p>
<p>S azután ugyanez a szakértő 15 éves életkorunak mondta a
tisza-löki halottat, holott erről teljesen bizonyos volt, hogy
elmult már 18 éves. S viszont a csonkafűzesi halottat legalább
18–20 évesnek jelentette ki, holott erről bebizonyosodott, hogy
csak 14 éves!</p>
<p>A nyilvános tárgyaláson kérdést intéztem Kiss Jenő
orvostudorhoz, hogy ha a tisza-löki holttestnél ily nyilvánvaló
<span class="pagenum"><a name="Page_141" id=
"Page_141">-141-</a></span> tévedésekbe eshetett, vajjon nem
lehetséges-e, hogy a csonkafűzesi holttestnél is tévedhetett?</p>
<p>– Az nem lehetséges!</p>
<p>Ez volt felelete.</p>
<p>Pedig a négy szakértő közt, a ki Csonkafűzesben szemlélte a
holttetemet, ő volt a legtanultabb és legtapasztaltabb.</p>
<p class="center">* * *</p>
<p>A csongrádi fejetlen holttest is emlitésre méltó.</p>
<p>November 6-án Csongrádnál a Tisza árjaiból női holttest bukkant
föl. A Tisza hozta mindenféle tutajos és zsidó segitsége nélkül.
Hozta pedig Eszlár felől; – onnan folyik a Tisza Csongrád felé.
Feje nincs a holttestnek. Azt levágták. A nőnék tehát vérét
vették.</p>
<p>Ime az eltünt lányka: Solymosi Eszter!</p>
<p>Semmi kétség. Hiszen Sarf Józsefnek három vagy négy esztendős
fiacskája, a kis Samu azt beszélte a vizsgálóbiró előtt is, mások
előtt is, hogy a metszők levágták Eszter fejét. Ime az öntudatlan
kis gyerek mégis igazságot beszélt.</p>
<p>A vizsgálati iratok még ekkor is hét závárral voltak előlem
elzárva. Tartalmukat, titkaikat még ekkor se ismertem. De az ügy
részleteiből mégis sokat tudtam s annak képe, a mi valósággal
történt, lelkemben már meg volt rajzolva. Az igazságnak arcza,
habár itt-ott homályos vonalakban, ott állott akkor már szemeim
előtt. Csak még nem tudtam volna eléggé bebizonyitani a világ
előtt. A törvény időhöz, alakiságokhoz köti a védő <span class=
"pagenum"><a name="Page_142" id="Page_142">-142-</a></span>
munkáját. S az időhatárok és az alakiságok eddig még nem engedték
meg, hogy tudásommal s véleményemmel nyiltan föllépjek.</p>
<p>De habár az igazságnak még homályos volt is arcza: azt tökéletes
tisztasággal láttam, hogy a vizsgálóbirónak minden munkája s
munkájának minden jelentős része elfogultság, tévedés, erőszak s
tökéletes hamisság. Jóhiszemüleg végezhette ő minden munkáját, de
azért munkájának összes eredménye csodálatos hamissággá alakult át.
Mert minden gondolata alaptalan, minden lépése téves s minden
eszköze helytelen volt. Abban pedig kételkedni nem lehet, hogy oly
nehéz és szövevényes ügyben, a minő a tiszaeszlári vérvád, téves
gondolatokkal s helytelen eszközökkel vak utakon az igazsághoz el
nem juthatni.</p>
<p>Tudomásom forrásai ezek voltak:</p>
<p>A törvényszék elnökével, Egressi Nagy László királyi
alügyészszel, Bary vizsgálóbiróval s Trájtler Soma orvostudorral,
ki a csonkafűzesi holttestet vizsgálta, alkalmam volt néhányszor
hosszabb-rövidebb ideig társalogni. Titkolódzásuk szokatlan és
feltünő volt. Csodálatosan féltek attól, hogy az ügy valamely
részletébe idő előtt bele találok pillantani. Még azt se közölték
velem egészen, hogy melyik vádlott micsoda váddal van terhelve.
Megjegyzéseik pedig, melyeket birálatom elháritására odavetőleg
tettek, éppen gyerekesek voltak.</p>
<p>Meggyőződtem, hogy felfogásuk alaposságát, igazságuk biztosságát
féltik tőlem. Magam is voltam tisztviselő, közvádló; magam is
végeztem itélőbirói és <span class="pagenum"><a name="Page_143" id=
"Page_143">-143-</a></span> vizsgálóbirói dolgokat. A hivatalos
titok megőrzésének fontosságát magam is gyakorlatból ismertem. De
egészen más: megőrizni a hivatalos titkot s egészen más: félni
attól, hogy idegen szem bele talál tekinteni a birói eljárásba.</p>
<p>A csonkafűzesi holttest fölött tartott birói szemléről s
orvosszakértői vizsgálatról szóló iratok már birtokomban
voltak.</p>
<p>Zurányi Kálmán tanuval akkor már beszéltem. Ő már akkor engem
fölkeresett s előadásából a holttest sok nagy titkát
megismertem.</p>
<p>Ezek voltak tudásom főforrásai.</p>
<p>Tudásomból, véleményemből nem csináltam titkot. Nagy
előterjesztésemen, melynek alapján az uj vizsgálatot el kellett
rendelni, már egy hónap óta dolgoztam s ez már akkor készen is volt
és sajtó alatt volt. Az igazságügyek miniszterével, Pauler
Tivadarral igen heves szóváltásba kellett keverednem, a miért türi
azt a törvénytelen állapotot, hogy egy kezdő, tapasztalatlan
aljegyző, mint Bary, minden ellenőrzés nélkül végezhessen ily
nagyfontosságu birói munkát s hogy a zsidóüldöző hirlapok minden
hivatalos titokhoz nyomban eljuthatnak, a védőket és vádlottakat
pedig a törvény világos megszegésével minden joguktól elzárják. A
sajtó emberei s a parlamenti körök ösmerték azt a kijelentésemet,
hogy a vihar nem szórja ugy szét a pelyhet, mint a hogy Bary és
társai minden munkáját szét fogja szórni a nyilvánosság és a
védelem.</p>
<p>Ekkor bukkant föl a csongrádi fejetlen holttest. <span class=
"pagenum"><a name="Page_144" id="Page_144">-144-</a></span></p>
<p>A zsidóüldöző sajtó, mintha vezényszóra történt volna, egyszerre
felsüvitett, hogy ezt a holttestet Bary aljegyzőnek kell
megvizsgálni. Másnak kezére bizni nem szabad. Ily irányban tett
lépést a nyiregyházi törvényszék elnöke is. A fejetlen holttest
Solymosi Eszter teteme. A vérvád vizsgálatát eddig Bary végezte,
tőle ezt elvenni nem lehet.</p>
<p>Igy érvelt a sajtó.</p>
<p>Ragyogóbb czikkek még soha se láttak nyomdafestéket, mint a
minők akkor megjelentek, hogy a nagyközönséget és a biróságot már
előre is rábirják, hogy a fejetlen női test az eltünt lányka, a
zsidók által megölt lányka teste.</p>
<p>Emberek hazudnak, vádlottak tagadnak, birák tévednek, országok
kormányzói huzzák-vonják-halasztják az igazságot. Hamis tudomány,
önző érdek, tilos szenvedély, pénznek hatalma, zsidók
világszövetsége ért egyet s dolgozik össze, hogy eltakarja a véres
nyomokat s a legyilkolt ártatlan szűznek az igazságát az örökös
sötétség boritsa el. Ám a természet a maga fenségében áll a szűznek
védelmére. Az ős természet, az ős igazság. A Tiszának csendes árja
meghallotta a lánya után zokogó bús anya hangját s tiszta
hullámkarjain felmutatta a holttestet. Ide nézzetek! E szó hangzik
ki áradatának morajából. Én vagyok az ős folyam, a természet
romolhatatlan ereje. Se pénzetek, se hizelgéstek, se a könyörgés
engem meg nem tántorit, se hamis tudománytok meg nem bódit. Itt az
igazság az én karjaimban. <span class="pagenum"><a name="Page_145"
id="Page_145">-145-</a></span></p>
<p>Ily hanggal töltötték meg a hirlapok az ország fülét; ily
eszmékkel a népnek lelkét.</p>
<p>Igy kellett menni a fejetlen halott vizsgálatára.</p>
<p>De az igazságügyminiszter maga se merte, maga se akarta többé
csupán Baryra bizni ezt a dolgot. A szegedi törvényszék területén
van Csongrád, tehát a nyiregyházi törvényszék se rendelkezhetett
maga. A miniszter november 9-én ugy intézkedett, hogy Megyery Géza,
a nyiregyházi törvényszék birája vezesse a szemlét és a vizsgálatot
s Bary József ne legyen ott egyéb, csak jegyzőkönyvvezető.</p>
<p>Egyébként is nagy gondosságot gyakoroltak.</p>
<p>Királyi ügyésznek Havass Imrét, a budapesti törvényszék
közvádlóját küldték ki. Eljárásában rideg, keményfejü, az igazság
iránt erős érzékü férfiu.</p>
<p>Orvosi szakértőnek Scheuthauer Gusztáv orvostudort, a budapesti
egyetem hirneves tanárát s az ország első szakemberét alkalmazták.
És Aigner Károly orvostudort, a szegedi királyi törvényszék jeles
orvosát.</p>
<p>Tanukul is előkelő férfiakat alkalmaztak. Csemegi Antalt, a
járás főszolgabiráját, Bojnitzer Antal orvostudort, Csongrád város
tiszti főorvosát s Borsos János orvostudort, a város tiszti
alorvosát. Itt hát a csonkafűzesi szakértői és birói eljárás kusza
munkájától félni nem lehetett.</p>
<p>A tetem a város köztemetőjének halottas kamrájában feküdt.
Koporsóba volt helyezve.</p>
<p>Első dolog volt megbizonyitani: ez-e az a holttest, a melyet a
Tisza 6-án este fölvetett? <span class="pagenum"><a name="Page_146"
id="Page_146">-146-</a></span></p>
<p>Vincze Pál, Sági István és Szénási István csongrádi lakosok
találták 6-án este a városon felül a fűzesben. A fűzes bokrok közt
libegett, odasodorta a folyam árja. Megismerték a testet, a rajta
levő feketekendőt s a lábain levő csizmát.</p>
<p>Minden más ruha hiányzott a testről. Csak egy fekete terno
vállkendő volt a mellén s tehénbőrből készült patkós csizma a
lábain. A lábafején a csizmán belül négy nyüstös házi vászonból
való kapcza.</p>
<p>A ruha azt bizonyitja, hogy valami szegény zsöllér-, vagy
cselédlány-féle lehetett.</p>
<p>A feje s öt felső nyakcsigolyája hiányzik, valamint mind a két
alkarja is a könyöktől fogva. Terhes állapotban volt mintegy négy
hónap óta, a mikor meghalt. Halálának okát meghatározni nem lehet.
Valószinüleg öngyilkos volt, a Tiszába ugrott. Legalább 22 éves
életkoru lehetett, de több is. Valószinü, hogy egy év óta halott,
de lehet félév óta s másfél év óta is. Az emberi testek enyészete
nem egy módon történik. A rothadás foka szerint meghalhatott fél év
előtt, de másfél év előtt is. Feje és nyaka ugy vált el, hogy
valószinüleg valamiben fennakadt s a testet tőle a hullám sodra ugy
szakasztotta el. A fejjel együtt 140 czentiméter lehetett az egész
test.</p>
<p>Ez a vizsgálat eredménye.</p>
<p>Biró, közvádló, szakértők, tanuk teljesen egyetértettek
ebben.</p>
<p>A halott fölismerését meg se kisértették. A Tisza hozhatta azt
800 kilométer távolságból is. Hány falu, <span class=
"pagenum"><a name="Page_147" id="Page_147">-147-</a></span> város
van a folyam két partján ily nagy messzeségben! S régóta halott
már. Talán nem is volt senkije se, ki utána sirjon, utána
kérdezősködjék. Apátlan-anyátlan árva ugy elveszhet, mint beteg
madár az erdőben. Kivált, ha szegény, vagyontalan!</p>
<p>Hát bizony nem ő volt az eltünt szegény eszlári lányka.</p>
<p>A lapok süvöltése kárbaveszett!</p>
<p>Mesék, babonák, pajkosságok, bárgyu tervek tolultak a
vizsgálóbiró elé seregesen. A nagyközönség ösztönszerüleg sejtette,
hogy Bary József s a mögötte levő titkos tanács minden úton elindul
nyomozni, csak az út iránya a zsidók ellen mutasson. Hogy az az út
megszakad, vagy ingoványban vész el: ezzel nem törődtek. Névvel
vagy névtelenül: egyik följelentés a másikat érte.</p>
<p>Heyduk Ambrus tokaji lakos azt jelentette, hogy volt egy Leskó
Mária nevü szolgálója. Nem bánt vele rosszul, mégis megszökött.
Bizonyára a zsidók szöktették meg, vagy tüntették el.</p>
<p>Miért tették ezt a zsidók?</p>
<p>Ám nyomozza ki a vizsgálóbiró.</p>
<p>Hogy csakugyan elszökött-e a lány s ha elszökött is; mi közük
ehhez a zsidóknak: – mindez nagy kérdés. Csak az a feladat, hogy a
zsidók ellen kell forditani az esetet. Különösen a sajtóban.</p>
<p>Jött névtelen levél, mely teljes bizonyossággal közli, hogy
Eszter holtteste a zsidó pap kertjében két virágágy közé van
eltemetve. A feljelentő eleven elmével gondolta <span class=
"pagenum"><a name="Page_148" id="Page_148">-148-</a></span> el,
hogy a vérétől megfosztott szűznek ott kell nyugodni a zsályák,
ménták, rozmaringok, hajnalkák tövében.</p>
<p>Minő sugaras kép ez a vérvád sötétségei között! Miként tudja
heviteni a hiszékeny közönség képzeletét!</p>
<p>Hogy azután a virágágy közt nem volt meg a holttest, de nem volt
meg a kertben a két virágágy se, sőt, hogy a zsidó papnak még
kertje se volt, mivelhogy Tisza-Eszláron még zsidó pap sem volt:
ezzel már az izgató sajtó éppen nem törődött. Ilyen bosszantó és
száraz igazsággal minek zaklatni a hivő embereket?</p>
<p>Jött följelentés Abaujvárról, hogy Svarcz Mózes abaujvári és
Dájcs Sámuel és Merer Sámuel zsujtai zsidók szövetkeztek arra, hogy
az áltetemet megszerezzék s a Tiszán Csonkafűzes alá leusztassák.
Ezek az usztatás idején Máramaros-Szigeten jártak, itthon pedig azt
beszélték, hogy Pozsonyban jártak. Bűnösségük nyilvánvaló.</p>
<p>E három zsidónak az volt a szerencséje, hogy Bary ugy
belekeveredett már Herskóba és Smilovicsba és a tutajosokba, hogy
az abauji három zsidóval éppen nem volt ideje és kedve törődni.
Különben ők se kerülték volna el a könyörtelen vizsgálatot.</p>
<p>Tanult emberek is tele voltak följelentő és nyomozó
buzgósággal.</p>
<p>A tisza-eszlári katholikus papnak, Adamovich Józsefnek valami
rokona volt jegyző Hernád-Németiben. Bizonyára tőle kapott valami
intést vagy értesitést arra nézve, hogy tegyen jelentést a
vizsgálóbirónál a hernád-németi titokról. Tett is A. J.
névaláirással. <span class="pagenum"><a name="Page_149" id=
"Page_149">-149-</a></span></p>
<p>Mi volt a hernád-németi titok?</p>
<p>Van ott egy csárda, a Garádicsos csárda. Zsidó a csárdása.
Rózenberg Jakab a neve. Van a csárdásnak egy keresztyén szolgálója,
a ki azt beszélte, hogy a falubeli metsző, két idegen zsidót
rejteget az ő hajlékában.</p>
<p>Ime ez a hernád-németi titok.</p>
<p>A vizsgálóbiró nyomban elrendelte a kegyetlen vizsgálatot
»minthogy azok a zsidók a dadai – csonkafűzesi – álhulla
előállitásával gyanusithatók«.</p>
<p>Ez immár a vizsgálóbiró eszejárásának egyik remek részlete.</p>
<p>Még azt se tudja, hogy az a szolgáló beszélt-e valamit; azt se
tudja, mit beszélt: azt se tudja, igaz-e az, a mit beszélt; azt se
tudja, járt-e ott két ismeretlen zsidó, ki volt az a két zsidó s ha
ott volt, mi járatban volt ott; – azt se tudja, rejtegette-e őket a
metsző az ő hajlékában, de még azt se tudja, van-e hát hajléka is a
metszőnek; – tehát semmit se tud, de azért már tudja, hogy azt a
két ismeretlen zsidót az áltetem csempészetével lehet és kell
gyanusitani.</p>
<p>Előre azzal a vizsgálattal!</p>
<p>Kihallgatnak egy csomó embert, kihallgatnak mindenkit, a kit ez
ügyben elcsiphetnek. Kihallgatják a községi jegyzőt Adamovichot,
továbbá a metszőt Fischerl Náthánt és feleségét. Kihallgatják a
csárdást Rózenberg Jakabot s feleségét a csárdásnét. Kihallgatják
Székely Jánost, a ki alighanem kisbiró vagy éjjeli őr, azután öreg
Mácsi Jánost, a ki háztulajdonos és Üveges Máriát: <span class=
"pagenum"><a name="Page_150" id="Page_150">-150-</a></span> a
szolgálót. S kihallgatnak még egy csomó zsidót, Steinfeld
Maximiliánt, Dájcs Jakabot s ki tudja még kit.</p>
<p>S vajjon mi sült ki a rettenetes vizsgálatból, nyomozásból,
házkutatásból, szemléből s mindenféle birói eljárásból?</p>
<p>Kisült, hogy a metszőnek nincs háza, bérben lakik öreg Mácsi
Jánosnál, ezzel egy udvarban és sohase rejtegetett magánál se egy
zsidót, se kettőt.</p>
<p>És kisült, hogy falusi koldus zsidók járnak és kéregetnek ős
idők óta ott is s hogy valamikor két koldus zsidót ott ért el az
éjszaka s ott hált mind a kettő a csárdában, mivelhogy másutt nem
kaptak éjjeli szállást, a csárda pedig arravaló.</p>
<p>Semmi se sült ki más.</p>
<p>Hogy azután egy csomó eljárási költséget kénytelen volt az állam
kifizetni, s hogy az alatt, mig az eljárás folyt, harmincz-negyven
ember kénytelen volt a börtönben ok nélkül ülni s a hernád-németi
titok földeritését várni: ez is kisült ugyan, de az már mind nem
tartozik a dologra.</p>
<h3>V.</h3>
<p class="summary">(A Bodrog vizének titka. – Az öngyilkos ifju
vallomása. – A regény tetszik a közönségnek. – Az egész pajkos
koholmánynak bizonyul.)</p>
<p>Hát a pajkosság esetei!</p>
<p>A tömeg sohase oly dühös, sohase oly buta és sohase oly
ábrándos, hogy egyesek gúnyra, vidámságra, elbóditó ötletre, pajzán
cselszövényre képesek ne lennének. <span class="pagenum"><a name=
"Page_151" id="Page_151">-151-</a></span> A pajkos lélek a halálban
is talál derüs tüneteket s isten szine előtt is tud visszás ötletre
fakadni.</p>
<p>Szinte csodálom, hogy a vizsgálat intézőinek furfangja és
gyámoltalansága több pajkos beavatkozásra nem ingerelte az
embereket. Volt ugyan nem egy, de én csak egyet akarok
elbeszélni.</p>
<p>A nyilvános tárgyaláson voltunk már, a mikor a törvényszék
elnöke előállott ez esettel.</p>
<p>Bodrog-Olaszi mellett folydogál a Bodrog vize, a Tisza
legnagyobb jobboldali mellékfolyója. Egyik vasárnapon, julius 1-én
két falubeli kis parasztgyerek játszadozik délelőtt a parton. A viz
széle kissé mocsaras, a térdig érő vizben ugrándoztak. Az egyiknek
neve: Gyöngyösi Jancsi, ez 7 éves. A másiknak neve: Péter Miska, ez
6 éves.</p>
<p>Játékközben üvegpalaczkot pillantanak meg a pocsolyában.
Fölveszik, megnézik, lemossák. A palaczk erősen be van dugva
parafával. A palaczk belül üres, de egy darab papir van benne. A
papiron irás látszik. A két kis gyerek nem tud olvasni még, az
üveget beviszik a Jancsi apjához, idősb Gyöngyösi Jánoshoz.</p>
<p>Az öreg se tud olvasni s azért ki se veszi a dugót az üvegből.
Nem is sokat törődött vele. De másnap mégis beviszi a községi
öregbiróhoz Koleszár Ferenczhez s annak átadja. Csináljon vele, a
mit akar.</p>
<p>Az öregbiró kinyitja az üveget, kiveszi belőle a papirost s
elolvassa a rajtalevő irást. Elálmélkodik tartalmán. Az irás az
eszlári ügygyel, a vérváddal van kapcsolatban. No ez már nagy
dolog. A levelet át kell <span class="pagenum"><a name="Page_152"
id="Page_152">-152-</a></span> adni a községi jegyzőnek: Balog
Jánosnak. A jegyző is elolvassa s ő még sokkal jobban tudja, hogy
ez igazán nagy dolog.</p>
<p>A levélben szomoru történet van megirva. A levelet Löki János
gépész irta. Igy szól:</p>
<p>»Jun. 30. Meghasonulva a világgal s emberekkel, a kétségbeesés s
az életunalom a halál karjaiba kerget. E sorok midőn napvilágot
látnak, már halott vagyok. De mielőtt meghalnék, egy vallomást
tenni kötelességemnek tartom.«</p>
<p>»1882 jun. hónapban dadai tiszaparti fűzesekbe rejtettem el
kedvesemet Timár Julcsát, kit, miután hűtlen lett hozzám, a folyóba
fojtottam. Az eszlári bűntény folyamatban lévén, fölfedezték,
illetve megtalálták Dada mellett kivégzett kedvesem hulláját. Az
igazság érdekében tehát bevallom ezt s a nagy szenzácziót keltett
bűntény érdekében felfedezni a valót s adatot szolgáltatni az
igazságszolgáltatásnak, töredelmes szivvel bevallani, a jó
lelkiismeret szavának engedve Isten nevének bizonyságul hivásával
kötelességemnek tartom!«</p>
<p>»A haldoklók nem hazudnak.«</p>
<p>»Löki János s. k. okl. gépész.</p>
<p>Ime a levél.</p>
<p>Megnéztem jól. A papiroson semmi különöst nem vettem észre. Az
irás se nem zsidónak, se nem kereskedőnek irása. Egészen gömbölyü
betük, a vonalak hajlásában semmi szögletesség, a vonások mindenütt
egyenlő vastagok és egyenlő szinüek. A kéz mindig egyenlően nyomja
a tollat. A ki irta: németül vagy <span class="pagenum"><a name=
"Page_153" id="Page_153">-153-</a></span> nem szokott, vagy nem is
tud irni. De mégis tanult embernek, gyakorlott kéznek irása. Ilyen
iró igen sok csak a kálvinisták közt van. Ő köztük vannak igen
sokan, a kik magasabb miveltségük daczára se tudnak németül, irni
pedig éppen nem szoktak németül. Közel van a magyar kálvinisták
sáros-pataki nagy főiskolája. Onnan kerülhetett az üveg a Bodrog
vizén Bodrog-Olasziba.</p>
<p>Tehát diák-csiny az egész.</p>
<p>Azonban az eset, a miről a levél szól, nem lehetetlen Hűtlen
kedvesét már sok szenvedélyes ifju meggyilkolta, s aztán önmagát is
elemésztette.</p>
<p>Regényekben, hirlapok hasábjain, szinpadon, törvényszékek
tárgyalásain sok hasonló eset fordul elő. Ifjak, nők, ábrándos
lelküek, dologtalan emberek elméláznak ily esetek fölött s megőrzik
azokat emlékezetükben.</p>
<p>Nem ujság az ily eset, tehát hisznek benne.</p>
<p>A bodrog-olaszi jegyző a levelet hivatalosan a nyiregyházi
törvényszék elnökéhez küldte nyomban s az elnök nyilt tárgyaláson
előterjesztette.</p>
<p>Az én felfogásom magáról a főügyről az volt, hogy a csonkafűzesi
holttest az eltünt lánykának, Eszternek holtteste. A védelemnek az
volt a czélja, hogy ez a felfogás jusson diadalra.</p>
<p>Az elnök felfogása s általán az ugynevezett hivatalos felfogás
az volt, hogy a csonkafűzesi holttestet a zsidók védelmére s a
vizsgálat félrevezetése végett a tutajos zsidók csempészték.</p>
<p>A nagy tömeg felfogása szivesen csatlakozott az elnökéhez.
<span class="pagenum"><a name="Page_154" id=
"Page_154">-154-</a></span> A nagy tömegnek csak az volt a forró
vágya, hogy a védelem ne győzhessen.</p>
<p>A nagy tömeg hát szivesen fogadta a bodrog-olaszi regényt. Mit
erőlködik a védelem? Hiszen most már nyilvánvaló, hogy a
csonkafűzesi holttest nem Solymosi Eszter, hanem Timár Julcsa.
Tehát a fődologban a hivatalos felfogásnak van igaza.</p>
<p>Az elnök nem is akart az esettel tovább foglalkozni. Elégnek
vélte annak nyilvánosságra hozását. De én nem csatlakozhattam
hozzá.</p>
<p>Kétségtelen volt, hogy az esetnek éle az én felfogásom ellen
irányul s a védelem ellen szinezi és fokozza a közvélekedést. Ennek
be kellett vágnom utját.</p>
<p>Rögtön felszólaltam s követeltem a gondos vizsgálatot. Érvelésem
világos volt és nagyon egyszerü.</p>
<p>Vagy az sül ki, hogy az egész eset csak koholmány és pajkos
cselekvés s ha csakugyan ez: akkor ne rontsa a védelem igazságos
sikerét.</p>
<p>Vagy pedig az sül ki, hogy a szomoru eset valósággal megtörtént
s a csonkafűzesi halott csakugyan a szerelmese által meggyilkolt
Timár Julcsa. – Ez esetben pedig a zsidók ártatlansága nyomban
napvilágra jön. Mert hiszen akkor csakugyan nem usztattak ők a
Tiszán áltetemet és Solymosi Esztert se ők emésztették el. Hanem
elemésztették azok, a kik által Solymosi Eszter ruházata Timár
Julcsa testére került.</p>
<p>Mert hiszen a csonkafűzesi halotton kétségtelenül Solymosi
Eszter ruházata volt. Tehát nem a zsidók, hanem csak Löki János,
Timár Julcsa s közelállóik <span class="pagenum"><a name="Page_155"
id="Page_155">-155-</a></span> tudhattak arról, miként szerezték
meg Solymosi Eszter ruháit.</p>
<p>Nagy és mivelt közönség töltötte meg a tárgyalási nagy termet.
De ez zsidóellenes indulatokkal volt tele. Előterjesztésem meglepte
s elbámulásra birta a közönség minden tagját.</p>
<p>– Bizony a védőnek igaza van. Vagy – vagy!</p>
<p>Ezt jelentették a meglepetés miatt elbámult arczok.</p>
<p>El kellett rendelni a vizsgálatot s abból az sült ki, hogy se
Löki János, se Timár Julcsa nem volt soha a világon. Koholmány az
egész bodrog-olaszi regény.</p>
<p>Csak két év előtt, a nagy per után tizennyolcz év mulva
jelentkezett nálam egy jó arczu, művelt uri ember, megmondta nevét
s tudatta velem előkelő tisztviselői állását, a melyet itt tölt be
Budapesten. Kérdezte tőlem: emlékszem-e még a bodrog-olaszi üvegre
s a benne lévő irásra?</p>
<p>– Emlékszem.</p>
<p>– Most már megmondhatom, hogy az az irás az én kezem irása.
Sárospataki diákok voltunk akkor, hárman főztük ki ezt a
pajkosságot.</p>
<p>Megmondta társainak nevét. Egyik név országosan ismertté lett
azóta. <span class="pagenum"><a name="Page_156" id=
"Page_156">-156-</a></span></p>
<h3>VI.</h3>
<p class="summary">(A ki magát hitsorsosaiért feláldozza. – Az
igazi hős. – Lelkének hányódása. – Elszántsága. – A biróságnál
jelentkezik. – Nem hisznek neki. – Földönfutóvá lesz, mikor
kiszabadul.)</p>
<p>Lássunk nagy példát. Férfias eltökéllésnek, halálos
elszántságnak, hősi elhatározásnak fenséges példáját.</p>
<p>Ott sorvad a börtön nyirkos téglapadozatán a vézna termetü
vádlott zsidó. A napnak tiszta sugara alig ér szemeihez; erdők,
mezők illatos levegője távol van tüdejétől; a csillagos eget sohase
láthatja, a nappali égboltot is csak naponként egy órán át. A
börtönnek zárt udvarán magas falak között, a mikor rabtársaival
együtt kiparancsolják járkálni. Fegyveres őr vigyáz rá akkor is,
hogy ne beszélgessen, ne sirjon, ne panaszkodjék, ne is
ábrándozzon. Hanem kimért lépésekkel mozogjon előre sorosan,
pontosan. Ez a parancsolat, puskatussal kap intést oldalbordájára,
ha nem teljesiti a parancsolatot.</p>
<p>De hát ez a börtön, ne érzékenykedjünk miatta.</p>
<p>Igaz, hogy még nincs elitélve, még nem bűnös, hanem csak
vádlott. Igaz, hogy a vérvádra nézve ártatlannak érzi magát,
azonban ezt majd a törvény dönti el valamikor. Igazságos, komoly
birák kezében lesz a törvény; – a mit ők mondanak majd: meg kell
abban nyugodnia.</p>
<p>Svarcz Salamon ez a vádlott, az eszlári metsző. Harmincznyolcz
éves már, feleség és négy gyermek sir utána. Miből élnek a
nyomorultak?</p>
<p>Hitvány termet, betegesnek látszó rokkant alak. Csak bajusza és
szakála tömött és hosszu, mint az ókori <span class=
"pagenum"><a name="Page_157" id="Page_157">-157-</a></span>
zsidóké. Hálni jár bele a lélek. Csak két apró fekete szeme van
tele tűzzel-lánggal. Csak abban látszik élet.</p>
<p>Kegyes lélek. Vallásos áhitattal van tele. Születése,
természete, véralkata, nagy szegénysége, egyházi foglalkozása: mind
kegyességre és áhitatra birja Szent imáit reggel és este s
vallásának ünnepnapjain mindig buzgón végzi.</p>
<p>Nem maga van az oduban. Rablók, duhajok, gyilkosok, orvok,
gyujtogatók vannak melléje zárva váltogatva. Betyárok, istentagadók
felesen. Imáiba belekurjantanak, csuf szavakkal megzavarják,
zokogását kiröhögik, taszigálják jobbra-balra, vallásáért
kigunyolják. Meg nem engedhetik, hogy fohásza egyenesen jusson föl
Izrael Istenéhez.</p>
<p>De hát ez a börtön. A rabnak csak nem lehet olyan jó dolga, mint
a papnak. Panaszra pedig hiába menne a porkolábhoz. Csak azt a
feleletet kapná:</p>
<p>– Miért imádkozik annyit. Miért zavarja örökké rabtársait?</p>
<p>Nem is megy panaszra. A zsidó végzethivő. Ha az ő istene ugy
rendelte, hogy zsidó legyen, üldözést és gyötrődést szenvedjen, hát
abban meg kell nyugodnia.</p>
<p>De meg kell-e hát?</p>
<p>Önnönmagára nézve nyugodt a lelke.</p>
<p>Ő már élt. Látta a világot. Örült az örvendezőkkel és sirt a
sirókkal. Alapitott családot, nemzett fiakat és leányokat. Izrael
nevét fentartotta. Rá most már jöhet bármi sors. Halál, vagy hosszu
rabság. Szentül hiszi, <span class="pagenum"><a name="Page_158" id=
"Page_158">-158-</a></span> hogy ugy is halálos betegség emészti
már őt; a mi a napokból még hátra van, miért ne várhatná azt be
csöndesen, az isteni végzetben megnyugodva!</p>
<p>De miért szenvednek hitsorsosai? S a kitanulhatatlan végzet
miért rendelte azt, hogy éppen általa és miatta szenvedjenek? Mit
vétett ő Izrael istene ellen? Mit vétett ő hitsorsosai ellen? És
mit vétett az emberek ellen?</p>
<p>Lelke érzékeny, már talán meg is törött. Hangja, mikor beszél
is, hasonlatos a sirásnak hangjához. Szegény, nyomorult zsidaja;
éjszakákon át zokog. Nem maga miatt, hanem üldözött hitsorsosai
miatt. Minő áldozatot hozhatna ő, hogy megmentse őket a keserü
üldözéstől.</p>
<p>Nehéz gondolat gomolyog elméjében. Nagy érzés, nagy eszme az ő
kis lelkében. Vajjon a sors, a melybe jutott, nem Istennek
végzése-e? Ismeri a szentirást. Jól ismeri kivált Mózesnek öt
könyvét. Lelke elandalog a szent történeteken, a nagy tanulságokon.
Hiszen az Ur Ábrahámot is megkisértette. Hogy vinné magával
Morijának földére az ő egyetlenegyét, a kit szeret, az ő Izsák fiát
s áldozná azt meg égő áldozatul azon a hegyen, melyet neki
megjelölend.</p>
<p>Vajjon becsesebb-e ő a világnak, mint volt Izsák az ő édes
apjának? Hátha ő is megáldozná magát! Hátha ezzel megszünnék
hitsorsosainak minden veszedelme?</p>
<p>De miként?</p>
<p>Irtóztató vád terheli őket az emberek szemében. Megöltek egy
gyermeket, egy ártatlan szüzet s vérét <span class=
"pagenum"><a name="Page_159" id="Page_159">-159-</a></span> vették
szertartásbeli czélokra. Isten látja, hogy ők ebben ártatlanok. De
kivilágosodik-e az ő ártatlanságuk? E miatt kell szenvedni a
zsidóságnak. És szenved az idők végeig, ha csak egyetlen kis homály
marad is az emberek elméjében.</p>
<p>Pedig marad.</p>
<p>A vallásbeli gyülölet szenvedélye áldozatot követel s el nem
csillapodik addig, mig áldozatát meg nem kapja. Akkor majd azután
elcsillapodik.</p>
<p>Hadd legyen ő az az áldozat!</p>
<p>Magára veszi a bűnt.</p>
<p>Kigondol valamit. Agyonütötte a lánykát s azután holttestét
beledobta a Tiszába. Bizonyára neki elhiszik. Akár találják meg a
holttestet, akár nem: el kell hinniök, mert hiszen éppen az a vád,
hogy valamelyik zsidó ölte meg a lánykát. Hát legyen ugy, hogy ő
ölte meg.</p>
<p>Hátha él a lányka s egyszer csak üdén, erőben, egészségben
hazatér? Mi lesz akkor?</p>
<p>Ez a gondolat nem gyötri sokáig. Ő vele elvégzi dolgát a törvény
hamar. Őt felakasztják s porladó teteme ott pihen már a föld alatt.
Kitudódik ugyan, hogy ő a biróság előtt nem mondott igazat s hogy
neki ártatlanul kellett halált szenvednie. De azért őt nem
kárhoztatják. Halálával nem vétett senkinek, hitsorsosait pedig
megmentette az üldözéstől. Inkább akadnak majd jó lelkek, a kik a
fájdalom igaz könyjét ejtik, ha végzetére gondolnak s a kik jó
szivvel áldják meg emlékezetét. <span class="pagenum"><a name=
"Page_160" id="Page_160">-160-</a></span></p>
<p>Mi lesz nejével és gyermekeivel? Miből élnek? Hova sodorja őket
az élet vihara s az emberek megvetése? Az ő neve a gyilkos neve
marad. Csak ez a név marad örökség gyanánt gyermekeire. És a
nyomor. A nyomortól ugy sem mentheti meg őket, de nevének öröklött
gyalázatától megmenthetné őket. S ime a helyett, hogy megmentené: ő
maga időzi föl rájuk az ádáz jövendőt.</p>
<p>Lelke ugy hányódott, mint viharban a haraszt. Egyik rettenetes
gondolat a másik után. Egyik keserü érzés a másik után. Egyik
fölemeli, a másik lesujtja azt a hánykolódó lelket.</p>
<p>Talán beteg is már az a lélek.</p>
<p>Nem beteg. Csak a test erőtlen. Se a test, se a lélek nem birja
el könnyen a nagy gondolatokat, a sulyos érzéseket. Néha ájulás
környékezi. Gyakran kitörnek forró könyei. Az élettől megválni
mégis nehéz.</p>
<p>Hiszen az élet kötelesség. Nagy, szép és fönséges kötelesség. A
jó embernek azt a kötelességet mindvégig teljesiteni kell.
Mindaddig, mig istennek intésére a természet az alól föl nem menti.
Csak a halálnak van joga e kötelesség alól föloldani. S szabad-e
ezt vakmerően siettetni?</p>
<p>Minden érzése vonaglott. Egyik gondolat a másikat űzte,
hajszolta. Vonakodott a döntéstől. Nehéz volt az utolsó
elhatározás. Ma még ne! Majd holnap!</p>
<p>Julius 18-án tette meg Smilovics Tisza-Lökön a csendbiztos kezén
az ő sulyos vallomását. Julius 19-én a börtön minden lakója tudta
már Nyiregyházán, hogy mi történt. <span class="pagenum"><a name=
"Page_161" id="Page_161">-161-</a></span></p>
<p>Az történt, hogy a zsidók idegen nő tetemét usztatták le a
Tiszán, ezt felöltöztették az eltünt lányka ruhájába s
odacsempészték Csonkafűzes alatt a biróság elé. Tehát ők
rejtegették Eszter ruháját; tehát ők vették azt le a lányka
testéről, tehát bizonyos immár, hogy a gyenge szűznek ők ontották
vérét!</p>
<p>Börtönőrök, rabok, ujak és régiek mind megtudták ezt nyomban s
mind csak ezt beszélték maguk között.</p>
<p>Egyik rab nem gyűlöli a másikat. Ritka köztük a házsártos, a
viszálykodó. Sőt rokonszenv, az összetartás bizonyos érzése támad
köztük. Akár bűnösök, akár ártatlanok: most egy sorsnak részesei.
Ha bűnös is: most már szenved. A szenvedés látása könyörületet
ébreszt s kioltja a gyűlölködés indulatát vagy legalább
csillapitja. De a nagy izgalomnak ez esztendejében még a rabok közt
is volt zsidó-gyűlölő. Még a rabok közt is akadt, a ki odakiáltott
a vérvád üldözöttjeire:</p>
<p>– No kutya zsidó, most már ti is fölkerültök az akasztófára!</p>
<p>Csak azért is akadt, hogy ilyen szóval kedvében járjon az ádáz
indulatu börtönőrnek. Mert a börtönőrök közt is akad, a ki
kedvteléssel gyötri a rabokat. Durva lélek, a ki igy mutatja, igy
bizonyitja s igy gyakorolja az ő hatalmát.</p>
<p>A szegény, háborgó lelkü metsző is értesült e napon mindenről.
Most se hitte a zsidók bűnösségét. Most is szentül meg volt
győződve, hogy többi társa se bűnösebb, mint ő maga, de értelme
mégis belezavarodott az ügy rejtelmeibe. Nem lehet csodálni. Hiszen
most <span class="pagenum"><a name="Page_162" id=
"Page_162">-162-</a></span> már maguk a zsidók is bevallják, hogy
az áltetemet ők usztatták, Eszter ruháját rá ők öltötték.</p>
<p>Szemei előtt most már elborult minden.</p>
<p>De azt ott a börtönben látta is, érezte is, hogy a zsidókra még
kegyetlenebb napok várnak, mint azok voltak, a melyeket már nagy
bánatban eltöltöttek.</p>
<p>Leszállt az est. Elővette esti imáját s nagy szomoru lélekkel és
sürű könyhullatással bocsátotta azt fel a magasba. Szerdai napnak
estéje volt. A mint elvégezte egyik imáját, elkezdte a másikat.</p>
<p>Egész éjjel nem hunyta le szemét. Hol feküdt, hol üldögélt,
mereven, rabágyának kemény deszkáján. Hajnal felé lett teljessé
elhatározása. Elszántsága megérett. Szabaduljanak hitsorsosai, ő
hadd vesszen el.</p>
<p>Reggel azt mondta az őrlegénynek, hogy Kozák őrmesterrel óhajt
beszélni. Odavezették. Az őrmestert megkérte, kisérje őt a biróság
elé, most már vallani akar.</p>
<p>Az őrmester futott a királyi ügyészhez, az ügyész sietett
értesiteni a törvényszék elnökét s néhány percz mulva az elszánt
szegény zsidó ott állott a biróság termében. Az elnök, az ügyész s
egyik törvényszéki biró előtt.</p>
<p>Vézna termete görnyedt, keze reszket, inai roskadoznak, hangja
bágyadt. Hosszu napok, éjszakák óta küzd már a gyötrő gondolattal.
De arcza elszánt, szemeiben különös fény.</p>
<p>Az elnök ridegen, hivatalosan kérdi.</p>
<p>– Ön kihallgatásra jelentkezett, mit akar?</p>
<p>– Eltökéltem magam, meg akarok vallani mindent. <span class=
"pagenum"><a name="Page_163" id="Page_163">-163-</a></span></p>
<p>Az elnök intésére a hivatalszolga széket tesz melléje.</p>
<p>– Üljön le.</p>
<p>Leül s folytatja beszédét.</p>
<p>– Én öltem meg azt az eszlári lányt, Solymosi Esztert. Ne
vádoljanak mást senkit. Ne kínozzák a többi szegény zsidót. Én
vagyok a tettes. Csupán én vagyok a bűnös. Szálljon a törvény én
reám.</p>
<p>Az elnök figyelmezteti: beszélje el az esetet részletesen. Több
kérdést is intézett hozzá beszédközben.</p>
<p>Ő nem ismerte a lányt, sohase látta azelőtt, nevét se tudta, ő
nem volt ismerős Tisza-Eszláron. Ama napon, április 1-én kis ideig
ő maga állt az imaház előtt. Arra jött a lány. Oda röhögött a
zsidókra s az imaházra és csufságos szavakkal gyalázta a zsidókat.
Ő hirtelen indulatba jött, valami volt a kezében, azzal a lánykát
fejbeütötte. Nem akarta agyoncsapni, csak megfenyiteni. A lány
elesett s többé nem mozdult. Ő nézte, tapintotta, fölemelte, a
lányban nem volt élet. Meg volt halva. Ő megijedt. Nem mert szólni
senkinek. A lányka holttestét bevonszolta az imaház kertjébe s ott
gazzal, szalmával, szeméttel betakarta. Ott volt estélig. Akkor
felnyalábolta, elvitte a Tiszáig s a Tiszába beledobta. Nem volt
társa senki. Nem is látta az ő dolgát senki. Ime most itt áll:
itéljék el, kész a halálra, másokat ne bántsanak.</p>
<p>Fejüket rázták az urak. Egyetlen szavát se hitték el. De azért a
jegyzőkönyvbe irták a vallomást s aláiratták a bűnössel.</p>
<p>Jól tették, hogy nem hittek neki. Nagyon ügyetlen <span class=
"pagenum"><a name="Page_164" id="Page_164">-164-</a></span> gyilkos
volt az a szegény zsidó. Sejtelme se volt arról, milyen az igazi
gyilkosság s miként kell annak részleteit elbeszélni. Száz kérdést
intéztek hozzá a részletekről. Honnan tudná ő a részleteket?</p>
<p>Hány órakor történt az eset? Honnan jött a lány s merre tartott?
Mi volt a kezében? Hát ő miféle gyilkos szerszámmal tudta ugy
megütni, hogy egyetlen ütésre szörnyet halt? Hiszen nem történik az
se oly könnyen, se oly gyorsan.</p>
<p>Minderre az elszánt ember nem volt készen. Nem gondolta ki
apróra az egészet. Ötölt-hatolt. Sok kérdésre éppen nem tudott
felelni.</p>
<p>De annál állhatatosan megmaradt, hogy ő ölte meg a lánykát s ő
vetette a halottat a Tiszába.</p>
<p>Boldogtalan ember! Bizony nem tudtad te elérni, hogy szavaidat
elhigyjék. Nem tudtál te hitsorsosaidon segiteni. Még magadon se.
Ezer gúnyt és csufságot idéztél föl magadra. Mindenki röhögött
rajtad. Ujjal mutattak rád őreid és rabtársaid: ime a hős, az
áldozat, a zsidóság megmentője! A te kis lelked nem látta azt, hogy
a mikor a zsidóüldözés hullámai magasra hánykódnak, a mikor tombol
a felekezetes szenvedély: akkor egyetlen rongyos zsidó nem elég
égőáldozatnak. Több kell oda, más kell oda!</p>
<p>Addig zaklatták, addig faggatták a szegény embert, mig utóbb idő
multán kénytelen volt elismerni, hogy csak társai iránt való
szánalma s vallása és hitsorsosai iránt való mélységes szeretete
birta rá a nagy elszántságra.</p>
<p>Az emberi lélek belső harczainak mégis fenséges <span class=
"pagenum"><a name="Page_165" id="Page_165">-165-</a></span>
tüneménye volt e nagy elszántság. Sikere nem volt, nem lehetett, de
azért ragyogó példa marad, emlékezésre mindenkoron méltó.</p>
<p>– S mi lett sorsa ennek az embernek?</p>
<p>Egy évig és harmadfél hónapig ott senyvedett a börtönben. A
biróság akkor ártatlannak találta s szabadságát visszaadta. Most
már mehet haza.</p>
<p>– Haza?</p>
<p>Hova mehessen ő haza?</p>
<p>Tisza-eszlári metsző-állását el nem foglalhatta. Nyiregyházán
fogadott lakást, hogy majd ott telepszik meg s él a hogy’ tud. Egy
hét mulva elüldözték onnan.</p>
<p>Akkor elköltözött Kis-Várdára. Ismerősei voltak ott. Fogadott
lakást s kért telepedési engedélyt. Kérését megtagadták, tovább
kellett bujdosnia.</p>
<p>Elment Beregszászra. A közeli faluban, Benében, született, de
kis korától kezdve Beregszászon nevelkedett. Ott járt iskolába, ott
voltak rokonai, ott volt igazi otthona. Onnan is kiutasitották.</p>
<p>Fölment panaszra és segitségért az ország kormányzó elnökéhez
Tisza Kálmánhoz. Az se tudott rajta segiteni. Utóbb is az ország
fővárosába költözött. Itt legalább elfér mindenki.</p>
<p>Még ő is: a hős, a koldus, a földönfutó.</p>
<hr class="chap" />
<div class="chapter"></div>
<p><span class="pagenum"><a name="Page_166" id=
"Page_166">-166-</a></span></p>
<h2>LEGYEN VILÁGOSSÁG!</h2>
<h3>I.</h3>
<p class="summary">(Zurányi Kálmán tanusága. – Szakolczai Julcsa
biztosan fölismeri Solymosi Esztert. – A biróság mulasztása. –
Kozma Sándor főügyész. – A jóhiszemü tanu, mint hamis tanu. – Mit
vétett a biróság a mulasztással?)</p>
<p>Hagyjuk el a zavarost, a kusza világot, a minduntalan ránk
boruló sötétséget, a készakarva támasztott ködöket, a butaság és
fajgyülölet szenvedélyeit, a szivtelen cselszövényeket. Keressük
meg az igazságnak ama részeit, a melyekről a vizsgálóbiró nem vett
föl jegyzőkönyvet. Keressük meg azt, a mi a vizsgálat mögött van. A
mit a vizsgálat elrejtett a helyett, hogy napvilágra hozott
volna.</p>
<p>A csonkafűzesi holttesten Solymosi Eszter ruhája volt. Az a
ruhája, melyben utoljára látták őt, mint élőt.</p>
<p>Az egyenes úton járó józan elme e tünetre azt mondta volna: ime
Solymosi Eszter holtteste. És azt mondta volna: nyaka nincs
elvágva, vére sincs kiontva, a zsidók ártatlanok.</p>
<p>Mennyit kellett a vizsgálatnak vétkeznie, mig ezt az okos
felfogást eltiporhatta! <span class="pagenum"><a name="Page_167"
id="Page_167">-167-</a></span></p>
<p>Volt egy tanu, az eltünt lánykának jó ismerőse, Szakolczai
Julcsa, a ki a fölismerési eljárásnál junius 19-én tökéletes
biztossággal fölismerte Solymosi Esztert. E tanu nyilatkozatáról
Bary e szavakat iktatta jegyzőkönyvbe:</p>
<p>»Szakolczai Julcsa a fogak, szemek és lábak után itélve,
határozottan állitja, hogy a hulla Solymosi Eszteré.«</p>
<p>Ha a vizsgálóbiró nem fiatal, tanulatlan aljegyző, hanem komoly
férfi s kiképződött birói lélek: nem marad meg ennél a néhány
szónál, hanem nagy gondosan jegyzőkönyvbe veszi: mit mondott
Szakolczai Julcsa Eszternek és a holttestnek szemeiről, fogairól és
lábairól s igy a holttestet miért mondja határozottan Solymosi
Eszterének?</p>
<p>Hiszen ez volt a főkérdés. Lehet ezer tanu, a ki a holttestben
nem ismeri föl az eltünt lánykát, de ez mind nem ér semmit egyetlen
igaz tanuval szemben, a ki fölismeri. Tehát e tanu szavait föl
kellett volna jegyezni.</p>
<p>Ma, húsz év mulva és nyugodtabb időben mindenki ajkán ott lebeg
a kérdés: miért nem hozta helyre a védő a vizsgálóbiró mulasztását?
Miért nem sietett Szakolczai Julcsát magánuton megkérdezni s
szavait a törvényszéknek bejelenteni?</p>
<p>Mentségem teljes.</p>
<p>Én csak juliusban, hetek mulva kaptam a védői megbizást. És
azután még akkor se tudtam Szakolczai Julcsáról és vallomásáról
semmit. Hét zár alatt álltak <span class="pagenum"><a name=
"Page_168" id="Page_168">-168-</a></span> az iratok. Az egész
vidéken nem ismertem senkit, a kit az ellenőrző nyomozással
megbizhattam volna. Csak szeptember végén küldte meg a biróság a
fölismerési és bonczolási jegyzőkönyvet. Addig eszembe se juthatott
volna bármi irányban a nyomozás.</p>
<p>De azután se. Hiszen csak ugy tombolt a gyanusitás a védők
ellen. Egyelőre föltétlenül a vizsgálat embereire kellett biznunk
mindent.</p>
<p>Azonban jött segitség.</p>
<p>November 3-án idegen, ismeretlen férfi jelentkezett irodámban
azzal, hogy az eszlári bűnügyben akar velem beszélni s bizalmas
értesitést nyujtani. Bejelentették s elfogadtam.</p>
<p>Harmincz éves, de jóval fiatalabbnak látszó férfi volt. Neve
Zurányi Kálmán, tisza-löki lakos, gyógyszeres Nyilt, tiszta,
értelmes arcz, bizalomkeltő. Rendes szokásom volt ismeretlen
emberek arczát, ha dolgom volt velük, jól megfigyelni. Ez ügyben
éppen nagy óvatosságra volt szükség. A sajtó erős támadásokat
intézett ellenem csaknem naponként. Sokan jöttek hozzám s nem
mindig őszinte indulattal. Zurányi arcza, beszéde s egész modora jó
hatást gyakorolt rám.</p>
<p>Elmondta, hogy a csonkafűzesi holttestet jól megnézte. Junius
18-án este is s a junius 19-iki fölismerési eljárásnál is.
Hivatalos tennivalója nem volt, nem is idézték, csak a tisza-löki
uri társasággal ment oda a birói szemlére, melynek a törvények
szerint ugy is nyilvánosnak kell lenni.</p>
<p>Elmondta azután, hogy a mikor Szakolczai Julcsa <span class=
"pagenum"><a name="Page_169" id="Page_169">-169-</a></span> jól
megnézte a halottat s határozottan kimondta, hogy az Solymosi
Eszter, a királyi alügyész durván rárivallt.</p>
<p>– Hogy mered te azt olyan biztosan állitani?</p>
<p>A tanu először megrezzent a durva szóra, de azután magához tért
s daczosan feleselt.</p>
<p>– Hogyne merném, mikor meg kell esküdnöm s jól látom, hogy
az.</p>
<p>– Hát tudsz-e valami különös jelet, a miről fölismered?</p>
<p>– Igenis tudok. A mult esztendei Szent Mihálynap táján a tehén
rálépett a jobb lábafejére és sebet ejtett rajta; – a forradás
nyoma azóta mindig nagyon meglátszott.</p>
<p>Az alügyész odanézett, de nem látta a forradást. Megint
rárivallt a lányra.</p>
<p>– Mutasd meg hát a hegedést.</p>
<p>Szakolczai Julcsa közelebb lépett, jól megnézte a holttest jobb
lábafejét s ujjával odamutatott egy helyre a lábfejen.</p>
<p>– Itt kell lenni, de nem látszik jól, mert a lábfej tele van
iszappal.</p>
<p>A jelenlevők nagyrésze a hangos szóváltás által is vonzatva,
odament. Látni akarták a hegedés nyomait. De a holttest nem volt
megmosva. Ugy volt, a hogy a vizből s a hogy a sirgödörből
kivették. A lábujjak köze s a lábfej felső homoru része be volt
vonva a Tisza finom iszapjával.</p>
<p>Zurányi Kálmán nem volt rest. Ott volt kéznél egy bádogkanna,
megfogta, a Tisza vizéből telemeritette, <span class=
"pagenum"><a name="Page_170" id="Page_170">-170-</a></span> odament
a halott mellé s a kannát magasra tartva, a vizet lassan a lábfejre
csurgatta. S a viz tisztára le is mosta az iszapot.</p>
<p>Bátran szólt megint Szakolczai Julcsa, odamutatva a
hegedésre:</p>
<p>– Tessék most megnézni!</p>
<p>Csakugyan ott volt a tehéntaposás okozta hegedés. A jobb láb
hüvelykujjának tövében barnás sárga folt s ennek megfelelő részen
kisebb mélyedés. Egész biztonsággal lehetett látni, hogy ez jó
idővel azelőtt történt erőszakos nyomás vagy ütés okozta sebnek
maradványa.</p>
<p>A tanu-lány szavait mindenki hallotta, a sebhelyet mindenki
látta. Különösen megnézte minden orvos. Leggondosabban megnézte K.
Horváth Géza szigorló orvos s maga Zurányi Kálmán.</p>
<p>Döntő körülmény volt ez. Az orvosok szavára Szücs János
tisza-löki fuvaros ujra megmosta a lábfejet csutakkal s az orvosok
ujra megnézték a hegedést. S a három orvos a jól látszó sebhelyet
egykori kisebb bőrseb maradványának állapitotta meg, de egyuttal
maguk között úgy egyeztek meg, hogy az a Szakolczai Julcsa által
előadott tehéntaposásnak meg nem felelhet.</p>
<p>Ez volt Zurányi Kálmán közlése.</p>
<p>Első pillanatban hihetetlennek tartottam mindazt, a mit
elmondott. Hisz az irtózatos dolog! A szakértők véleménye csak
vélemény. Okos vagy bolond, de csupán csak vélemény. Hogy a hegedés
eredetéről és természetéről mi az ő véleményük, az az ő dolguk, az
itéletmondás úgy se rajtuk áll. De hogy ily tökéletes tanuvallomás
<span class="pagenum"><a name="Page_171" id=
"Page_171">-171-</a></span> után a tanu szavait jegyzőkönyvbe ne
vegyék s a szakértők a látleletben a nyilván fölismert s az annyi
ember által jól megnézett sebforradást föl ne emlitsék: azt
erkölcsi lehetetlenségnek tartottam. Hiszen az ilyen birói és
szakértői szemle rosszabb a gyilkosságnál, undoritóbb a
méregkeverésnél. Az egész országban zug a felekezeti szenvedély,
bomlás fenyegeti a társadalom rendjét, annyi ember sinylődik a
börtön fenekén, annyi szegény család életöröme van pusztulóban s
ime egy igaz szó, egy igaz lépés jóvátehetne mindent s elejét
vehetné annyi igazságtalanságnak, annyi keserüségnek – s azt az
igaz szót ki nem ejti, azt az igaz lépést meg nem teszi senki!</p>
<p>Dehogy hihettem én Zurányi szavaiban.</p>
<p>Elővettem az orvosi látleletet. A külvizsgálati rész 15-ik
pontjában szóról-szóra ez áll:</p>
<p>»15. Az alvégtagok (magyarán mondva: a lábak) a hátsó részen
kékes, szederjes hullafoltokkal festvék, különben épek, régi
hegeknek még nyomai se fedezhetők fel.«</p>
<p>Tehát régi hegnek, régi sebforradásnak még nyoma sincs!</p>
<p>Mutattam ezt Zurányi Kálmánnak.</p>
<p>Elmondtam neki, hogy ha annyi ember látta azt a jegyet; ha olyan
tökéletes tanu, mint Szakolczai Julcsa, annak alakját és helyét
előre megmondta, azután meg is mutatta, sőt még eredetét is
elbeszélte: akkor az a vizsgálóbiró s az a négy orvos a világ
minden kincseért se merte volna azt a látleletet aláirni.
<span class="pagenum"><a name="Page_172" id=
"Page_172">-172-</a></span></p>
<p>Zurányi egyszerü férfias komolysággal azt felelte, hogy a dolog
ugy igaz, a hogy ő mondotta el.</p>
<p>Kételkedésem meg nem szünt. Kérdeztem:</p>
<p>– Valaki biztatta vagy ugy küldte hozzám?</p>
<p>– Senki. Sőt idejövetelemről nem is tud senki. De nem tudtam
megnyugodni azokon, a melyek azóta történtek, hiszen velem együtt
mindenki arról volt akkor meggyőződve, hogy a csonkafűzesi holttest
csakugyan a szegény eltünt Solymosi Eszter holtteste.</p>
<p>– Hát miért nem jelentkezik kihallgatásra az igazság felderitése
végett Bary vizsgálóbiró urnál?</p>
<p>– Nem tehetem. Azon a vidéken nem volna maradásom. Életem se
lenne biztos.</p>
<p>Gondosan néztem arczát. Ez az ember vagy háborodott elméjü, vagy
pedig nemes lelkü, igaz ember.</p>
<p>Közlésének, ha titkon marad, nem vehettem hasznát, de ha
nyilvánosan meg nem teszi, nem is hihettem benne.</p>
<p>– Hát arra kész lenne-e, hogy budapesti biróság előtt eskü alatt
tegyen vallomást?</p>
<p>Nem nagy hajlandóságot mutatott. Aggódott jövendője miatt.
Figyelmeztettem, hogy e nélkül az ő nemes elhatározása nem sokat ér
s lelkének nyugalma különben is csak akkor lehet teljes, ha a
becsületes ember egész kötelességét teljesiti.</p>
<p>Beleegyezett.</p>
<p>Siettem Kozma Sándorhoz, a királyi főügyészhez. Közöltem vele
Zurányi Kálmán leleplezéseit. Bámult ezeken ő is, de hihetetlennek
tartotta ő is. Bizalmasan <span class="pagenum"><a name="Page_173"
id="Page_173">-173-</a></span> tanácskoztunk, miként lehetne
Zurányit biróság által kihallgattatni.</p>
<p>Nagy aggodalomban volt s oka volt rá.</p>
<p>Mindenki tudta, hogy az ő egyenes és tiszta lelke s az ő nemesen
gondolkodó elméje a vérvád lehetőségének még gondolatát is
elutasitja magától s hogy a zsidók üldöztetését igazságtalanságnak
s a kor szégyenének tekinti. A gyülölködő sajtó e miatt folyton
támadta őt. Borzasztó gyanúsitás kerekedett ellene. Megvesztegették
a zsidók pénzzel. Ezt suttogták az emberek a kocsmától kezdve a
nemzeti kaszinóig s a miniszteri palotákig.</p>
<p>Vagyona nem volt. Ősi birtokát már előbb el kellett adnia. Magas
állása miatt a fővárosban lakott s csupán hivatali fizetéséből
kellett élnie. Sok gyermeke volt: fiak és leányok. Neje már elhalt
s gyermekeinek tökéletes nevelést akart adni. Adott is, de ez nagy
költséggel járt, adósságot csinálni pedig nem akart.</p>
<p>Ugy élt, mint szegény kishivatalnok. Kicsiny lakás, régi
egyszerü butorok, olcsó ruházkodás, szerény étkezés. A fényüzésnek
minden nemétől szigoruan tartózkodott. Se kocsin járás, se
fürdőzés, se szinház, se vendégeskedés. Még szivarja is olcsó.
Minden költségeskedő társaságot került. Nem tellett semmire, a mi
nem mulhatatlanul szükséges volt.</p>
<p>S meg merték gyanusitani!</p>
<p>Néhány barátjának szűkebb körü társaságára szoritkozott. Lelke
nagy nemzeti ábrándokkal, ifju korának nagy eszméivel s
kötelességének egész érzetével volt <span class="pagenum"><a name=
"Page_174" id="Page_174">-174-</a></span> tele. Ugy látszott, hogy
a gyanusitásokat bölcs nyugalommal türi, de keblében nagy fájdalom
háborgott. Hát már a hosszu életén át kiképződött szilárd jellem se
lehet ment a gyanusitástól? Állása is megrendült. Kormánykörökben
már nyugdijazásáról beszéltek. De voltak keserü pillanatok, a mikor
ő is arról gondolkodott, hogy félrevonuljon, otthagyja a közéletet.
Nem volt érzékenykedő. Erős férfi volt, a közélet harczaiban száz
kisérletnek ellenálló edzett lélekkel. S mégis kicsordult könye, ha
nagy ritkán baráti körben szóbajött az undok gyanusitás.</p>
<p>Mindenesetre szokatlan dolog, hogy Zurányit ne a nagy per
birósága, hanem budapesti biróság hallgassa ki. Nem törvénytelen,
de szokatlan. E miatt támadt a főügyésznek aggodalma.</p>
<p>Végre legyőztük az aggodalmat. Az napon már nem lehetett, de
november 4-én korán előterjesztést nyujtottam be hozzá s az eset
rövid megjelölésével kértem Zurányi sürgős kihallgatását.</p>
<p>Volt egy kitünő aljárásbiró Budapesten, most már nem is tudom,
melyik biróságnál. Neve: Gajzágó Manó. Az ő kezébe jutott az ügy s
ő Zurányi Kálmánt november 5-én kihallgatta. Zurányi hit alatt
előadta mindazt, a mit nekem elmondott. Csak két lényegtelen dolgot
hagyott el. Egyik az, hogy a királyi alügyész durván rárivallt
Szakolczai Julcsára s a másik az, hogy a kanna vizzel először ő
tisztitotta le a holttest lábát.</p>
<p>Most már hihetővé, vagy legalább sokkal hihetőbbé vált a dolog.
Hiszen ha nem igazat beszélt volna: <span class="pagenum"><a name=
"Page_175" id="Page_175">-175-</a></span> büntetést idéz saját
fejére, a mit okos és becsületes emberről föltenni nem lehet.</p>
<p>Kihallgatását nem jelentettem be se a törvényszéknek, se a
vizsgálóbiróságnak. Azt gondoltam: tegye ezt a királyi főügyészség.
Ő se jelentette be. Ugy fogta föl igen helyesen a dolgot, hogy a
kihallgatási jegyzőkönyv csak arra való, hogy annak alapján Zurányi
Kálmánt a végtárgyalásra idéztesse tanunak. Végre is az a fontos, a
mit a végtárgyaláson a nyilvánosság előtt a keresztkérdésekre fog
mondani s a mit nyilvános esküvel erősit meg.</p>
<p>Julius 10-én 1883-ban, a tárgyalás tizenhetedik napján került rá
a sor.</p>
<p>Vallomása remek példa arra, miként kell a tanunak előtte lefolyt
esetet vagy felbukkanó tüneményt megfigyelni.</p>
<p>Őszinte tanu igen sok van, igaz tanu igen kevés. Mert nem abból
áll ám az igaztanuság, hogy a tanu az ő lelkéből s igaz
meggyőződéssel adja elő, a mit tud. Ez ugyan szükséges az igaz
tanusághoz, de nem elég.</p>
<p>Minden tanu véleményt alkot magának arról, a mit hall, tapint s
a mit érzékeivel általában észrevesz. Kétféle véleményt alkot. Az
egyik véleményt arra nézve, hogy mit vett észre s mi lehetett az a
tünet, a mit észrevett? S a másik véleményt arra nézve, miből áll
az eset, a melynek valamelyik tünetét észrevette?</p>
<p>Sok tévedése lehet a tanunak arra nézve, hogy mi az, a mit
észrevett. Ajtóbecsapódásnak vagy játékröppentyü robbanásának
hangját pisztolylövés hangjának <span class="pagenum"><a name=
"Page_176" id="Page_176">-176-</a></span> véli s úgy adja elő a
biróság előtt. Tömeges verekedésnél Péternek betörik a fejét; a seb
olyan, mintha fokossal ejtették volna, a tanu Pál kezében látott
fokost s jó lélekkel azt vallja: Pál okozta a sebet. Pedig János
okozta egy nagy pinczekulcscsal, melyet azonban a tanu nem látott.
Nagy országban évenként százezer tanu esik efféle tévedésbe.</p>
<p>Még végzetesebb s gyakoribb a tanu másnemü tévedése, a mikor
magáról az esetről s annak miként történt lefolyásáról alkot
magának előre véleményt.</p>
<p>Egy-egy baleset vagy bűnös cselekmény rendesen több részletből
áll. Valaki meghal mérgezés miatt. Önkényt vette-e be a mérget vagy
orvul más adta be neki: ez a kérdés. Mi volt a méreg? Mikor, hol és
ki készitette? Miként jutott a méreg a halott házába, kezébe vagy
közelébe. Kiről mit beszélt halála előtt a halott? Kire haragudott?
Kitől félt? Ki mit beszélt azok közül, – kik közelében voltak?
Kinek volt haszna halálából? Igazán mérgezés okozta-e a halált? Az
a méreg okozta-e, a melyet a halott közelében vagy közelállói
birtokában találtak? Mily helyzetben találták a holttestet?</p>
<p>Száz kérdés, húsz tanu, ezer kisebb-nagyobb tünet. A tanuk
tudják már, vagy előre véleményt alkotnak maguknak arról, hogy mi
történt. S minden tünetet, melyet észrevettek, ugy adnak elő, hogy
teljesen összevágjon azzal az esettel, a melyről szentül hiszik,
hogy ugy történt, a mint ők gondolják. Tehát nem a nyers, száraz
tünetet adják elő, hanem azt szinte öntudatlanul átalakitják úgy,
hogy tanuskodásuk iránya egyetlen <span class="pagenum"><a name=
"Page_177" id="Page_177">-177-</a></span> pontba jőjjön össze és
csupán csak azt az esetet világitsa meg, melyet ők maguknak előre
elgondoltak.</p>
<p>Jó lélekkel vallanak, teljes meggyőződésük szerint vallanak s
mégis hamisan vallanak. S a szakértők még gyakrabban, még
súlyosabban tévednek, mint a tanuk.</p>
<p>Zurányi tanuskodása csodálatraméltó.</p>
<p>Félig hivatalos, félig önkénytes jelenlevő volt a csonkafűzesi
holttest mellett s maga egyedül több tünetet vett észre a
holttesten, mint valamennyi szolgabiró, vizsgálóbiró, pandur, tanu,
szakértő összevéve.</p>
<p>Gondosan megnézte a halott orrát, orrczimpáit. Az orr le volt
lapulva s elferdülve. Nem volt természetes állásában. Horváth Géza
orvos kiigazitotta, fölpeczkelte, hogy Solymosi Eszter ismerősei
esetleg jobban ráismerjenek.</p>
<p>Megnézte fogait. A felsők rendesen állottak, az alsók közül hat
fog kissé rendetlenül nőtt, egymásra dült.</p>
<p>Lehunyt szemeit figyelmesen felnyitotta s azok szivárványának
szinét tüzetesen meg akarta határozni.</p>
<p>Megnézte a szempillák szőreit. A felsők lemállottak, az alsókból
csak ötöt talált, a többit nem találta.</p>
<p>Az emlőkről határozottan látta, hogy azok teljesen fejletlenek.
Semmi domborodásuk nincs.</p>
<p>Gondosan méregette elméjében, mennyi idős lehetett a lányka?
Lehetett 14 éves, ennek elég fejlett. De lehetett 17 éves is,
csakhogy ilyen korunak fejletlen.</p>
<p>Megvizsgálta a halott kezére kötött kendőben levő sárga papirost
s a kendőn levő föstékmaradványokat. Ezekből kis mennyiséget össze
is gyüjtött s hazavitt <span class="pagenum"><a name="Page_178" id=
"Page_178">-178-</a></span> Tisza-Lökre. Másnap a királyi alügyész
elkérte tőle s azóta a fösték szőrén-szálán elveszett.</p>
<p>A tehéntaposás okozta sebnek forradását, mint döntő fontosságu
tünetet különös gonddal figyelte meg. Megnézte – mint mondotta –
húszszor is. Lerajzolta magának szabatosan. Nagyobb volt egy akkori
ezüstforintosnál. Kissé tojásdad alaku s a hüvelykujj tövétől a
harmadik ujj tövéig nyult. El tudta mondani szinét, széleinek s
közepének minőségét.</p>
<p>Kulcsos kérdéseket intéztek hozzá az elnök, a védők, az egyetemi
hires tudós tanárok. A mit jól megnézett; arról megmondta: igy
volt. A mit nem nézett meg jól, arról is megmondta: erre nem tudok
felelni, mert ezt nem néztem meg jól.</p>
<p>Szakolczai Julcsa döntő vallomásáról épp oly tisztán
tanuskodott, mint a hogy előttem elbeszélte. Még uj jellemző
részlet is jutott eszébe.</p>
<p>A lányra igy rivalltak rá:</p>
<p>– Hogy mered te Solymosi Eszternek állitani a halottat, holott
azt se tudod, hogy fiu-e vagy lány?</p>
<p>A halott meztelenen feküdt ott, ágyéka kis rongygyal letakarva;
feje kopasz s domboru, mellén a női emlőknek semmi nyoma. Szinte
jogosan mondhatták Szakolczai Julcsának, hogy nem tudhatja: fiu-e
vagy lány a halott.</p>
<p>De Szakolczai Julcsa jól megnézte a jobb lábfejét s az ott levő
hegedést s nyugodtan felelte:</p>
<p>– Megesküszöm az élő Istenre, hogy szegény Solymosi Eszter ez a
halott! <span class="pagenum"><a name="Page_179" id=
"Page_179">-179-</a></span></p>
<p>Az elnök, a nagy közönség, a titkos tanács tagjai, a vármegyeház
urai s a csonkafűzesi szakértő orvosok csak ugy hüledeztek Zurányi
Kálmán rettentő leleplezéseire. Kirivó szakadásokat okozott ez a
tanu a vizsgálat szövevényén. S a szakadásokon át tisztán lehetett
látni az igazságot.</p>
<p>Az igazság pedig abból állott, hogy az eltünt lányka sértetlen
ép testtel jutott a Tiszába s az enyészet által megroncsolt teteme
junius 18-án bukkant föl a folyam árjaiból. Élete utolsó napján
viselt ruhája ott volt a tetemen s élő testének különös jegyét a
lábfejen megmutatta Szakolczai Julcsa.</p>
<p>Mit kellett volna most tenni a vizsgálóbirónak?</p>
<p>Kötelessége tiszta volt. Csak birói feladatáról nem volt szabad
megfeledkeznie. Csak a józan ész ösvényéről nem volt szabad
letérnie.</p>
<p>Első kötelessége volt Szakolczai Julcsa vallomását
jegyzőkönyvben pontosan felirni.</p>
<p>– Ezt elmulasztotta.</p>
<p>Második kötelessége volt a lábfejen talált különös jegyet alakja
és minősége szerint a birói szemlejegyzőkönyvben leirni, akármit
beszélnek egyébként az orvosi szakértők. – Ezt is elmulasztotta,
sőt megengedte, hogy az orvosok azt vegyék irásba, hogy a holttest
lábán semmiféle egykori hegedésnek semmi nyoma.</p>
<p>Különös kötelessége volt kikutatni, hogy mikor és mily
körülmények közt taposta meg a tehén Solymosi Eszter lábát? Eszter
1881. évi szeptemberben és októberben Olajos Bálintnénál szolgált
Szilvássyné urnő <span class="pagenum"><a name="Page_180" id=
"Page_180">-180-</a></span> tanyáján. Ott történt a tehéntaposás. A
lányka napokon át sántitott s lábafeje be volt kötve s
árnika-gyökérrel házilag gyógyitva. Az összes tanyabeliek tudtak az
esetről. Olajos Bálintné éppen mindent tudott. Akadt volna tiz tanu
is. – Mind e dolgok kipuhatolását megfoghatatlan módon
elmulasztották.</p>
<p>Kötelessége lett volna a holttest keze csuklóján kendőbe kötött
sárga csomagoló papirost s a Zurányi által gyüjtött
föstékmaradványokat megőrizni s Kohlmájer boltosnak megmutatni.
Kohlmájer majd megmondta volna, hogy im e festéket e papirba
takarva adta április 1-én Solymosi Eszternek. – Mindezt a vizsgálat
elmulasztotta, sőt mind a sárga papiros, mind a festék a biróság
eljárása közben kézen-közön szőrén-szálán elveszett.</p>
<p>Szabad volt ezeknek elveszni?</p>
<p>Hiszen ezek anyagok, külső tárgyak, száz tanu vallomásánál s
ezer szakértő véleményénél fontosabb dolgok. Ezek minémüségét se
eltagadni, se elvéleményezni nem lehet.</p>
<p>Ott volt Csonkafűzesen junius 19-én egy eszlári gyerek, Solymosi
Eszternek jó ismerője, játszó pajtása, szegről-végről rokona is.
Mikor a tetemet mérték: a gyerek előállott a gyerekész ős
igazságösztönével s kijelentette, hogy Eszter olyan magas volt,
mint ő, összemérkőztek elégszer. Nosza nyomban megmérték a gyereket
s ime oly magasnak találták, mint a holttetemet.</p>
<p>A vizsgálóbiró ezt se vette jegyzőkönyvbe. Ezt is <span class=
"pagenum"><a name="Page_181" id="Page_181">-181-</a></span>
eltitkolta a vizsgálat. Pedig a többi mellett ez is igen fontos
körülmény. A gyereknek még nevét se jegyezték föl.</p>
<p>A vizsgálat föl az országos szakértőig kutatgatta a sárkányvér
nevü gyánta természetét, – egész birói küldöttséggel járt az után,
hogy mit álmodott a varjulaposi csárdás szolgálója, mikor éjjel a
kocsishoz bement az istállóba, – tanuk egész seregét hallgatta ki
arról, miként álmodta meg Tóth Borcsa, hogy őt édes alvása közben
megmérték a zsidók, – az abauji Garádicsos csárda szolgálójának
fecsegésére egész csapat biró és tanu lett mozgósitva: ezek
ostobaságok voltak, ezekre a mindenható állam birói figyelmét ki
kellett terjeszteni. De az egyszerü, józan, természetes dolgok,
tünetek és tárgyak megállapitását el kellett mulasztani, nehogy az
igazság nyomban kiderüljön.</p>
<p>Mert káprázat és rögeszme hatalma nehezedett a vizsgálóbiró és
titkos tanács lelkére. S a hatalom sulya alól nem tudtak
szabadulni. És elfogta őket a bizonykodás szenvedélye is. Vak ez a
szenvedély, mert az emberi hiuságból nő ki s azzal táplálkozik. Ha
már egyszer felállitották a vérvádat s annyi embert löktek miatta a
börtönbe, hát ők most már ebből törik-szakad nem engednek. Mit
szólna a világ, ha kitudódnék, hogy ők a vizsgálat első lépésénél
már elbódultak s mint ittas ember a ködben, azóta mindig téves uton
jártak? Inkább előre, csak tovább-tovább a téves uton! <span class=
"pagenum"><a name="Page_182" id="Page_182">-182-</a></span></p>
<h3>II.</h3>
<p class="summary">(Zurányi vallomásának igazolása. – Az orvosok is
beismernek valamit. – Súlyos mulasztásuk. – A szakértő sohase
vallja be, hogy valamihez nem ért. – Szakolczai Julcsa az
itélőbiróság előtt. – A hazugság. – Olajos Bálintné és Solymosi
Gáborné igazolják a tehéntaposást. – Szücs János paraszt, a remek
tanu.)</p>
<p>Azonban Zurányi tanuskodása oly döntő fontosságu, hogy e
tanuskodás belső értékét minden oldalról meg kell vizsgálnunk.
Lehet-e kétség e tanuság belső igazsága fölött? Vajjon mit szól hát
ehhez a többi tanu?</p>
<p>Erkölcsi értéke alig lehet amaz orvosok nyilatkozatának, a kik a
birói szemlén s a holttest bonczolásán közreműködtek. Ők Zurányi
Kálmán tanuságának benső valóságát el nem ismerhetik. Ha
elismernék, sulyos büntettbe, hamis tanuságba keverednének
önkénytesen, mert akkor el kellene ismerniök, hogy látleletük a
döntő pontban hamis volt. De azért nekik is joguk van e kérdésben
nyilatkozni, őket is meg kellett erre nézve kérdeznünk.</p>
<p>Trajtler Soma orvostudor volt a vezető orvos. Őt észrevehető
izgatottságba hozta julius 10-én Zurányi leleplezése. Bent volt a
tárgyaló teremben a közönség közt ő is s mindent hallott. Már
julius 10 én sietett felszólalni s kijelenteni, hogy Szakolczai
Julcsa tanuskodását ő is hallotta, de a mikor a tetem lábait
megmosták: azokon sebforradás jelét senki se látta a világon. Ez
csak ugy félvállról tett odavető nyilatkozata volt julius 10-én, de
később 13-án annyit beismert, hogy a Szakolczai Julcsa által
mutatott helyen talált <span class="pagenum"><a name="Page_183" id=
"Page_183">-183-</a></span> ugyan valami jelet, de nem találta
fontosnak és semmi esetre se tehéntaposásból eredett hegedésnek.
Ezért nem emlitette föl a látleletben.</p>
<p>Ily módon nyilatkozott Kiss Jenő orvostudor is.</p>
<p>K. Horváth László sebész és fia K. Horváth Géza szigorló orvos
már másként beszél. Az egyik öreg ember, az orvosi és sebészeti
tudományokat az 1830-as években hallgatta s azóta falun lakva az
élettan és orvostan azóta földeritett titkaiba nem igen hatolt be.
– A másik fiatal ember ugyan, 31 éves, de már rég elhagyta az
egyetemet s évek óta mezei gazda. A tudománynak csak töredékeit s
műszavait ismeri.</p>
<p>Azonban vallomásukat nem ez teszi kétséges értéküvé. Hanem
elfogultságuk s az a rögzött ösztönük, hogy nekik semmire másra
ügyelniök nem szabad, csak arra hogy látleletüket megvédelmezzék s
magukat is, társaikat is megóvják minden kérdésben a tévedés
lehetőségének látszatától is. Jóhiszemü tanuk, de veszedelmesek.
Bizonykodók. Azért, hogy nekik legyen igazuk: feláldoznak minden
igazságot.</p>
<p>Ők is határozottan emlékeznek Szakolczai Julcsa vallomására, de
azt állitják, hogy a mikor a tetem lábát először megmosták,
látszott ugyan a jel a lábon, de mikor másodszor is még jobban
megmosták: a jel lassanként eltünt, ugyannyira, hogy a mikor a
tetemet Eszlárra bevitték s ott kézzel, ruhával és szalmacsutakkal
ujra lemosták: a jelnek szine is, körvonalai is teljesen
megsemmisültek.</p>
<p>S ez igaz lehet is. <span class="pagenum"><a name="Page_184" id=
"Page_184">-184-</a></span></p>
<p>Olajos Bálintnét is kihallgatták a nyilvános tárgyaláson julius
7-én. Tele volt a vérvád hitével is, a megfélemlités nyomai is
meglátszottak minden szaván s kegyetlenül óvakodott ő is, nehogy
egyetlen szava is a vádlottak javára irányuljon: mind a mellett
némi sikerrel járt az a törekvésünk, hogy a tehéntaposás történetét
előttünk felvilágositsa.</p>
<p>Nála szolgált Solymosi Eszter, nála taposta meg lábát a
tehén.</p>
<p>Mikor? E kérdésre nem tudott biztosan felelni. Csak azt mondta:
az eset után még három hónapig volt nála Eszter. Az 1881. évi
deczember 31-én hagyta el nála a szolgálatot, tehát a tehéntaposás
csakugyan a Szent Mihálynap körüli időre esik. Szakolczai Julcsa
jól emlékezett ez időpontra.</p>
<p>A tehén Eszternek mezitelen lábára lépett. Jókora területen
leszaggatta a bőrt. Három hétig fájt a lányka sebje. Nem feküdt
vele, csak bekötötte s ugy sántikált. Orvos nem látta a tanyán,
csak utilapuval s efféle házi szerekkel gyógyitották. Genyedésbe
nem ment a seb s egy hét mulva már behegedt, de vörös és dagadt
volt még ezentul két hétig s egyuttal fájdalmas is.</p>
<p>Ennyit lehetett a seb természetéről Olajos Bálintné
tanuskodásából kivenni. De azt is mondta, hogy gyógyulás után a
sebnek semmi látható jele nem maradt.</p>
<p>Ebben nincs igaza. Nemcsak orvos tudja, hanem minden ép szemü és
ép eszü felnőtt ember tudja, hogy olyan szakitott sebnek, mely a
bőrt elroncsolja s mely 13 és fél éves tisztavérü, egészséges
gyermeknél három <span class="pagenum"><a name="Page_185" id=
"Page_185">-185-</a></span> hétig fájdalommal jár s még behegedés
után is két héten át vörös, dagadt és érzékeny, megmarad a nyoma
rendszerint hosszabb ideig, gyakran egész életen át.</p>
<p>Szakolczai Julcsa jól ösmerte a hegedés alakját. Volt alkalma
jól ismerni, minthogy Olajos Bálintnénál, mint igen közeli
rokonánál, gyakorta megfordult. Olajos Bálintné ugyanis családi
nevén Szakolczai Erzsébet volt Julcsának vérbeli közel rokona.
Szücs János tanu ugy adja elő a dolgot, hogy a mikor Szakolczai
Julcsát felszólitotta a vizsgálóbiróság, hogy nézze jól meg a
halottat: ez a Solymosi Eszter-e: a tanulány odalépett a halotthoz,
jól megnézte s azt mondotta:</p>
<p>– Ha a lábán megvan a jegy, ez a Solymosi Eszter.</p>
<p>Ekkor a halott lábáról az iszapot lemosták, a jegy kitünt, a
lány jól megnézte s egész határozottan azt mondta:</p>
<p>– Ez az!</p>
<p>S ezután beszélte el a jegy eredetét, történetét.</p>
<p>A jegyet szine és alakja szerint teljesen fölismerte tehát
Szakolczai Julcsa is, Zurányi Kálmán is, Szücs János is.</p>
<p>Hogy a szakértő orvosok a jegyet nem tehéntaposásból eredett
sebforradás maradványának tartották: erre alaki joguk megvolt.
Csupán alaki joguk. Hiszen, hogy valamely tünetről mi a véleményük:
az az ő dolguk. Kötelesek saját véleményüket terjeszteni a biróság
elé. Hogy aztán az a vélemény lehet helytelen, lehet tökéletesen
alaptalan s ellenkezhetik a tárgyi igazsággal: arról ők nem
tehetnek. Ennek oka vagy a tudomány hézagossága, <span class=
"pagenum"><a name="Page_186" id="Page_186">-186-</a></span> vagy az
elme-erő kicsinysége, vagy a megfigyelés gyöngesége. Nagyon sok
szakértő nagyon gyakran belesik ebbe a szerencsétlenségbe.</p>
<p>De már ahhoz nem volt joguk, hogy a mikor Szakolczai Julcsa
rámutatott a különös jegyre: ennek fölemlitését s leirását
elmulaszszák. Hiszen a látlelet nem azért szükséges, hogy csak a
szakértőnek lehessen véleménye. A lelkiismeretes biró a
jogviszályok legtöbb esetében ugy se veheti figyelembe a szakértői
véleményt. Csupán a véleményt nem is szabad itéletben alapul
vennie. De a látlelet adatai igen is fontosak mindenkor.</p>
<p>Egyébként is csodálatos volt a csonkafűzesi holttest birói és
orvosi vizsgálata.</p>
<p>Ha az élő ember bőrén egykor seb volt, mely a bőr felső kérgét
is, de magát az irhabőrt is elroncsolja: a gyógyulás után annak
jegye megmarad. A jegynek alakja különbözik a szerint, a mint a
roncsolást külső metszés, szurás, lövés, vagy zúzódás okozta s
némileg különbözik még a szerint is, a mint a belülről jövő fakadás
okozta. Ha a forradás nyoma a teljes gyógyulás után is megmarad:
bizony az rendszerint hosszu ideig megmarad. Nagy Napoleon testén
is találtak, mikor meghalt, egykori sebesülésből származott
hegedési jegyeket. E jegyek némelyike kisebb, másika nagyobb volt.
Találtak olyat is, a melyről soha senki nem tudott semmit s a
melynek történetét soha se tudták kipuhatolni. Az ily hegedési jegy
a holttestnek különös jele, melyről a jegy ismerői kétségtelen
biztossággal föl tudják ismerni a halottat. És csakis azok
<span class="pagenum"><a name="Page_187" id=
"Page_187">-187-</a></span> tudják, ha a holttest nagy rothadásban
van, ha sokáig állt vizben, ha puffad s arczának minden vonása
elvesztette már régi alakját és szinét és ha meztelenen teszik oda
a tanuk elé.</p>
<p>A tehéntaposás különös alaku hegedési jegyet hagy maga után,
mert a tehén patájának, mely a zuzódást okozta, különös alakja van.
A hogy Szakolczai Julcsa megmutatta s a hogy Zurányi Kálmán
lerajzolta a hegedési jegy alakját: már maga az alak utalt arra,
hogy az csak afféle sértésből származott, a minőt tehénpata vagy
hozzá hasonló test külső erőszakkal okozhat.</p>
<p>Mindezt összevéve Solymosi Eszter meztelen testének éppen e
hegedési jegy volt különös ismertető jele. A holttestet
Csonkafűzesnél fölismerte ugyan öt rokona, ugymint Lóczi János,
Solymosi János, Jakab János, Juhász József és Juhász Andrásné, de
mindezek tanusága eltörpült Szakolczai Julcsa tanusága mellett.
Mert különös ismertető jelre, a minő csak Eszter testén lehetett,
egyik se tudott rámutatni, csupán csak Szakolczai Julcsa.</p>
<p>Tárgyilag csak ő az igazi tanu.</p>
<p>Az egész vizsgálatnak az a legnagyobb bűne, hogy az ő tanuságát
részletesen meg nem örökitette. Minden további bolondság ebből
származott.</p>
<p>Még az is, a hogy a vizsgálóbiró a hegedési jegy
megállapitásához az orvosi szakértőket oda eresztette s nekik abban
szerepet és befolyást engedett.</p>
<p>Elvégre a faluhelyen minden nap előforduló és szemmel
<span class="pagenum"><a name="Page_188" id=
"Page_188">-188-</a></span> látható hegedési jegyeket felismerni
szakértőre éppen nincs szükség. A falusi sült paraszt, az utolsó
bivalyos legény is csak oly biztosan fölismeri azt, mint a világnak
legelső nagyhirü szakértői összevéve. Sőt bármily furcsán hangzik
felfogásom, az ép szemü és józan eszü nyers paraszt tanuskodása az
igazságszolgáltatás czéljaira sokkal jobb és sokkal többet ér, mint
a szakértők minden tudománya.</p>
<p>A szakértő okoskodik, egybevet, összehasonlit, elmélkedik,
magyaráz s a lehetőségek millió esetlege közt futkároz. S minthogy
mindenről van véleménye s megvan alaki joga, hogy véleményét
kimondja: ennélfogva akként lép föl az emberek előtt s ugy áll a
felek s birák elé, mint a ki mindentudó.</p>
<p>Negyven év óta vagyok innen-onnan a gyakorlati jogélet embere s
rendszerint elég gondos figyelemmel kisértem az életnek hozzám
közel mozgó tüneményeit, de még olyan szakértővel nem találkoztam,
a ki a biró s a fél előtt férfias komolysággal kijelentette volna:
ez s ez ügyben nincs véleményem, mert e s e kérdésekre tudásom nem
elég.</p>
<p>Ilyen szakértőt én nem láttam.</p>
<p>A józan eszü, tanulatlan paraszt pedig odaáll a biró elé s a
kérdésekre azt mondja: ezt tudom és igy van, igy történt; – vagy
azt mondja: ezt nem tudom, nem láttam, nem hallottam. S ez az igaz
tanuság. S az ily tanu is nyomban sulyos tévedésbe eshetik, mihelyt
a szakértő elmebeli működésének mezejére tér át s véleményt kezd
magának alakitani s azt másokkal közölni akarja. <span class=
"pagenum"><a name="Page_189" id="Page_189">-189-</a></span></p>
<p>A korszerü igazságszolgáltatás szakértők nélkül el nem lehet.
Szövevényessé lett már a társadalom életének s az emberek
működésének minden része. De a jog minden komoly barátja óvakodjék
attól, hogy a szakértőknek tág szerepkört nyisson. Hogy minden jogi
viszály az igazságszolgáltatás mezején a jog és igazság uralmával
nyerjen megoldást: ahhoz csak jó biróra és becsületes ügyvédre van
szükség, de minél kevesebb szakértőre. Az egészséges birói elmét
gyámság alá helyezni nem szabad. A röst birói elmének pedig nem
szabad módot nyujtani arra, hogy az igazságszolgáltatást hanyagul
rábizza a szakértőre.</p>
<p>A nyilvános tárgyaláson 1883-ik évi julius 7-én Szakolczai
Julcsát is kihallgatták. Szomoruságot okozott nekem az a félénkség,
az az ingadozás, az az össze-vissza való beszéd, a melylyel a
vallomás alól ki akart bujni.</p>
<p>Meg volt törve igazságérzetének minden erélye és bátorsága. A
titkos tanács a községi biró Farkas Gábor segitségével kegyetlenül
el tudta egy év alatt késziteni az eszlári tanukat.</p>
<p>Minden fölismerési tanu azzal jött a biróság elé, hogy a
csonkafűzesi halott nem lehetett Eszter, mert Eszternek
fekete-barna szeme volt, a csonkafűzesi halottnak pedig kék szeme
volt. S azután a csonkafűzesi halottnak görvélyes forradás volt a
nyakán, Eszter nyaka pedig tiszta volt.</p>
<p>Mint a karikacsapás: oly egy nyomon járt a tanuk nyelve a két ok
körül. <span class="pagenum"><a name="Page_190" id=
"Page_190">-190-</a></span></p>
<p>Pedig egyik se volt igaz. Az orvosi látleletet mind a kettőre
nézve el lehetett fogadni, mert maguk az orvosok s Zurányi Kálmán
és Szücs János tanuk is tökéletes határozottsággal bizonyitották,
hogy a holttestnek fekete volt a szeme, nyakán pedig semmiféle
forradásnak nem volt nyoma.</p>
<p>Azután a tanuk közt 1882-ik évi junius 19-én és 20-án egyetlen
egy se akadt, a ki a holttest szemét kéknek látta s a nyakon levő
forradást észrevette volna. Egy év mulva pedig a nyilvános
tárgyaláson valamennyi tanu erről beszélt.</p>
<p>Igaz, hogy 1882 junius 19-én is akadt egy tanu, Jakab János
nevü, a ki Solymosi Eszternek tartotta a holttestet, egyebek közt
azért is, mert ennek is éppen olyan kék szeme van, mint Eszternek
volt. S a mikor arra figyelmeztették, hogy hiszen Eszternek fekete
szeme volt, csak azt felelte: éppen olyan volt, mint ennek a
halottnak, ő ezt tartja kéknek.</p>
<p>Ez egyéni tévedés.</p>
<p>S ha csak egy-két eszlári tanu akadt, a ki egy évi képzelődés s
magarábirás után kék szemről s görvélyes forradásról beszél: még
ezt is elfogadtam volna képzelgésszülte tévedésnek.</p>
<p>De valamennyi igy beszélt. A mi azt bizonyitja, hogy a tanuk
összebeszéltek előre és pedig egybehangzó feleletre beszéltek
össze. Rátanitotta őket valaki.</p>
<p>Csakhogy ily kiáltó valótlanságra erkölcsi erőszak nélkül egész
tömeg embert megtanitani nem lehet. S ez az erkölcsi erőszak
meglátszott nyomaiban Szakolczai Julcsán is. <span class=
"pagenum"><a name="Page_191" id="Page_191">-191-</a></span></p>
<p>Volt egy felnőtt hajadon lány Eszláron, a kit az apja halálra
keresett s agyon akart ütni azért, mert vallomása a zsidókra
kedvező is lehetett volna. A biróságnak kellett beavatkozni s a
lányt apjától megmenteni.</p>
<p>Szinte megérthettük, miért látszott Szakolczai Julcsán a
megfélemlités nyoma is.</p>
<p>Azt nyiltan bevallotta, hogy Csonkafűzesnél a tetemben
fölismerte Solymosi Esztert, de mentegetődzött e nagy vétke
ellen.</p>
<p>Három mentséget hozott fel.</p>
<p>Egyik mentsége az volt, hogy a faluban is, Csonkafűzesnél is
mindenki Eszternek mondta a halottat, hát ennélfogva ő is csak
annak mondta.</p>
<p>Másik mentsége az volt: »Buta fejjel mondtam, nem jól
cselekedtem!«</p>
<p>A harmadik mentsége az volt, hogy félt és reszketett a holttetem
látásától, hát ijedtében csak rámondta, hogy ez a szegény Solymosi
Eszter holtteste.</p>
<p>Mind e mentségek üres volta nyomban kitünt.</p>
<p>Mert az ép lelket nyomorékké tenni nem lehet s a fiatal szivben
az igazság érzetéből mindig marad annyi, a mennyi elég arra, hogy
az emberek észrevegyék.</p>
<p>A lány hazudott, mikor a birósággal el akarta hitetni, hogy ő
nem emlékszik semmire. Hazudott, mikor azt mondta, hogy a
Csonkafűzesben csak buta fejjel beszélt. És hazudott, mikor azt
mondta: félt a holttetemtől. Hiszen jól hallották a tanuk, minő
bátran feleselt a királyi alügyészszel.</p>
<p>De a mig hazudott: nem mert a szemünk közé <span class=
"pagenum"><a name="Page_192" id="Page_192">-192-</a></span> nézni.
Szine minduntalan változott, kezének nem találta helyét, szemei a
földön tétováztak, beszéde akadozott.</p>
<p>A hazugság, ha komoly ügyben nyilvánul, undoritó. A hazug ember
erőlködése ugy fel tudja háboritani az embert. A gyermek hazudozása
még fájdalmat is okoz.</p>
<p>De édes tünet az, mikor olyan fiatalt látunk, ki valamely külső
hatalom nyomása alatt minden áron hazudni akar, – de arra semmi
áron se képes. A ki minden szavával mozdulatával és pillantásával
elárulja, hogy most hazudik; – megmondhatná az igazságot, de nem
teheti s annak legyen esze, a ki hallgatja.</p>
<p>Ilyen tünet volt ott a biróság és nagy közönség előtt Szakolczai
Julcsa. A közönség zsidógyülölő volt, ez a lány a szája ize szerint
beszélt, de annak a közönségnek még se volt benne gyönyörüsége.</p>
<p>Nem is lehetett.</p>
<p>Mert a kihallgatás rendén szelid kérdéseinkre lassankint mégis
teljes határozottsággal mondta el, hogy a forradás jegyét csakugyan
látta a halott lábán, sőt kérdésünkre a saját lábán szemlélhetőleg
is megmutatta, hol volt és mekkora volt a jegy. A hüvelykujj
tövétől kezdődve terjedt a második és harmadik ujj tövéig.</p>
<p>Tehát éppen ugy, a mint Zurányi Kálmán lerajzolta s julius 10 én
a biróság előtt élőszóval is elmondta.</p>
<p>S a lány már teljes nyugodtsággal nézett szemünk közé s hangja
se tétovázott tovább, a mint e vallomásával lelkéről a sulyos
terhet ledobhatta.</p>
<p>Még egy tanu maradt a vérvád terjesztői közt, a ki nyilatkozott
a tehéntaposásról. Ez Solymosi Gáborné <span class=
"pagenum"><a name="Page_193" id="Page_193">-193-</a></span> özvegy
asszony volt, Eszternek nagynénje, Solymosi Jánosnénak testvérje. Ő
is látta az eleven sebet. A lány lábának bőre volt – ő szerinte –
lezuzva s a seb csunya volt.</p>
<p>Csunya seb alatt a köznép nem egyszerü sérülést vagy horzsolást
szokott érteni.</p>
<p>Nagyon érdekes és nagyon fontos Szücs János tanuskodása. Ez az a
remek tanu, a kiről már egyszer hosszasabban szólottam.</p>
<p>Nem véletlenül látta a halottat. Nem a kiváncsiság vezette
közelébe se junius 18-án este, se 19-én napközben. Fuvarban
szállitotta oda a hivatalos urakat, birói megbizásból kezelte,
emelgette, mosta s temette a halottat, – tehát teljesen jogos és
törvényes uton jutott ahhoz az alkalomhoz, hogy azt jól
megszemlélhesse.</p>
<p>Gyanusitották őt is, mint mindenkit, a ki nem a vizsgálóbiró és
titkos tanács tetszése szerint beszélt. De a gyanusitás csak üres
szavakból állott s azt könnyen elháritotta magáról.</p>
<p>Tanuságát éles, gondos, mély megfigyelése és szabatos beszéde
teszi remekké. Az orvosi szakértőknek is óriási anyagot nyujthatott
az ő beszéde. Ha a holttest szőrén-szálán eltünt, elveszett volna:
az orvosi szakértők csupán az ő megfigyelése alapján is kitünő
véleményt alkothattak volna maguknak az eltünt leány koráról,
termetéről, nagyságáról, rothadási állapotáról s különös ismertető
jeléről.</p>
<p>Emlékezett arra, hogy K. Horváth Géza s mind az urak maguk közt
az ő füle hallatára azt beszélték, <span class="pagenum"><a name=
"Page_194" id="Page_194">-194-</a></span> hogy bizony nem más az a
halott, mint Solymosi Eszter.</p>
<p>Gondosan megnézte a halott szemeit és nyakát. A szemek feketék
voltak, a nyakon semmi forradásnak jele nem volt.</p>
<p>A termetet felfuvódottnak látta. Több vizi holttestet látott már
életében. Legközelebb a tokaji zsidó lánynak Tisza-Lök alatt
felbukkant holttestét is, de saját édes fiáét is, ki a Tiszába
fult. Biztosan meg tudja különböztetni, melyik a termetes, melyik a
kövér, melyik a felfuvódott test.</p>
<p>Gyönyörüen indokolta, hogy miért véli fiatal leány holttestének
a csonkafűzesit.</p>
<p>Összehasonlitotta magában a tokaji zsidó lányéval. Ez 18 éves
életkoru volt.</p>
<p>– Fiatalabbnak néztem, ugymond, a csonkafűzesi halottat, mint a
tisza-lökit.</p>
<p>Megnézte az emlőket mind a kettőnél. A tisza-löki halotté ki
volt domborodva, ki volt fejlődve; – a csonkafűzesi halotton a
domborodásnak semmi nyoma. Az emlőbimbók kicsinyek s a bimbók
udvara még teljesen hiányzik. Az udvarnak semmi látható nyoma.</p>
<p>Teljesen összevág e nyilatkozattal egy csomó eszlári tanúnak
vallomása. A fölött nem beszéltek a tanuk össze, hogy a
csonkafűzesi halott emlőiről mit beszéljenek. A bimbót mind
kicsinynek mondta, – udvart és domborodást egyik se látott.</p>
<p>Pedig a test eme részei szembetünők, a fölismerési tanuk ezeket
meg szokták nézni s nem szokták elfeledni.</p>
<p>De összevág e remek tanu észlelése Zurányi Kálmánéval
<span class="pagenum"><a name="Page_195" id=
"Page_195">-195-</a></span> is. Ez is egészen »fejletlen«-nek látta
az emlőket s föl se tünt neki, hogy a négy szemlélő orvos is, a
mikor irónnal jegyezte a látlelet adatait, az emlőkről azt jegyezte
föl: »fejletlenek«. De nagyon feltünt neki azután, mikor napok
mulva meglátta a hivatalos látleletet s ebben e szavakat
találta:</p>
<p>– Emlők elsoványodottak.</p>
<p>Minő óriási az élettani különbség a »fejletlen« emlő és az
»elsoványodott« emlő között! Hiszen elsoványodott emlője
százesztendős aggnőnek is lehet, a fejletlen emlő pedig csak
gyereklány különös sajátsága.</p>
<p>Józan eszü és éles szemü paraszt sohase eshetett volna ily durva
tévedésbe!</p>
<p>Bámulatos gondossággal vizsgálta meg Szücs János a holttest
balkeze csuklójára kötött kendőt s annak tartalmát is. A biróság
előtt egy kendővel szemléltetőleg mutatta meg: minő volt a kötés. A
sárga papirost is megnézte. Az elázott volt.</p>
<p>A fösték nem volt elázva. Jérczetojás nagyságu, még összeálló
tömegben volt. Hogy ily nagyságu és fontosságu ugynevezett »bűnjel«
a vizsgálóbiró s annyi szakértő szemeláttára elveszhetett!</p>
<p>Furcsa ez!</p>
<p>A tehéntaposás-okozta nyom se kerülhette el az ő éles
szemét.</p>
<p>Elmondotta, hol vették az öntöző kannát. Magamnak is feltünt,
miként s honnan juthatott oly elhagyatott helyre, mint a
Csonkafüzes, a birói szemléhez az öntözőkanna. Ám Szücs János
tudta, hogy talált holttesthez <span class="pagenum"><a name=
"Page_196" id="Page_196">-196-</a></span> mennek, azt esetleg meg
kell mosni, oda tehát vizmerő-edény kell, kért hát utközben ő
dohányültetvényesektől öntözőkannát. Igaz, hogy a szolgabirónak is
eszébe jutott ez.</p>
<p>Többen öntözték és mosták a holttestet. Ő is, Zurányi is,
különösen K. Horváth Géza is. Mosták kézzel, rongygyal,
szalmacsutakkal is.</p>
<p>Mikor a lábfejről letisztitották az iszapot: nyilván kitünt a
sebforradás nyoma.</p>
<p>Ő csak akkor vette észre s akkor nézte meg jól, mikor a lány
Szakolczai Julcsa odamutatott:</p>
<p>– Ez az a forradás!</p>
<p>A jegy nem egészen kerek volt. Kissé hosszukás. Sötétebb szinü
volt ott a bőr, mint másutt, de nem egyszinü. Az öreg lábujj felett
volt a jegy.</p>
<p>Hosszasan néznie nem engedték az urak. A mint a lány megmutatta:
őt onnan rögtön elparancsolták az urak. Ne nézze, ne bámulja azt a
forradásos jegyet, Solymosi Eszter testének e különös jelét.</p>
<p>Miért cselekedték ezt az urak? Hiszen a vizsgálat érdeke, az
igazság kideritése azt követelte, hogy azt a jelet minél több tanu
lássa s élő világ biztosan tudja. Hiszen igy nyomban vége lett
volna az egész vérvád czimü hajszának.</p>
<p>Szücs János alkalmatlan tanunak látszott.</p>
<p>Más kellemetlensége is volt.</p>
<p>Ő öltötte le a holttestről a ruhadarabokat. Minden darabnak jól
megnézte szövését, szabását, föstéseit.</p>
<p>Mikor a holttest mellől elparancsolták: félreállott <span class=
"pagenum"><a name="Page_197" id="Page_197">-197-</a></span>
negyven-ötven lépésnyi távolságra. Ott találkozott Solymosi
Jánosnéval, a bánkodó anyával. Egy kendőt lát nála, mely ugyanazon
szövésü és föstésü, mint a minőt a halotton látott. A szegény anyát
figyelmezteti erre a fontos körülményre.</p>
<p>Vétett ezzel?</p>
<p>Dehogy vétett. Egészen rendes, természetes emberi dolgot művelt.
Sőt annak is igaza volna, a ki azt mondaná, hogy tisztes
kötelességet teljesitett.</p>
<p>Ám a királyi alügyész meghallotta szavait. S mértéktelen düh
támadt benne. Oda ment Szücs Jánoshoz s azt mondta neki rivalgó
hangon:</p>
<p>– Takarodjál innen vén gazember, mert felruglak!</p>
<p>Ez a királyi alügyész volt: Egressi Nagy László. Nem rosszlelkü
ember, hanem olyan, a minőt a magyar nyelv hóbortosnak nevez.
Nyers, ötletes, gunyolódó, hirtelen fellobbanó, a társadalmi
érintkezés finomságaival semmit nem törődve, falusi ösztönökkel
teljes. A vérvád hitében lelke fenekéig elfogult. Dühbe hozta az,
hogy az a mezei paraszt mindent lát, mindent jól megnéz, mindent
tudni akar.</p>
<p>Szücs János elképedt erre a durva támadásra. Ő a maga együgyü,
de természetes tiszta eszével azt gondolta, hogy a hol az ember
szeme és keze dolgozik, ott legyen az esze is egészen s a mit
tapasztal: azt jegyezze meg jól az ő lelkében. Ugy hitte, igy
készül az igazságszolgáltatás.</p>
<p>Nem hagyott magával paczkázni. Odament kocsijához, lovaihoz s
kezdte lovait fölszerszámozni. <span class="pagenum"><a name=
"Page_198" id="Page_198">-198-</a></span></p>
<p>– Itt nem maradok az istennek se. A helyett, hogy megköszönnék a
munkát, még összeszidnak az urak.</p>
<p>Indulni akart hazafelé.</p>
<p>A panduroknak volt több eszük. Hozzámentek, megkérlelték, szép
szóval ott marasztalták. A királyi alügyész is meggondolta a dolgot
s nem bántotta tovább.</p>
<p>Igy maradt ott ez a nagy tanu tovább is a holttest közelében.
Igy segitett tovább a holttestet becsomagolni, s még e nap estéjén
Tisza-Eszlárra szállitani.</p>
<p>Most egy pillanatra vissza kell térnem K. Horváth László és K.
Horváth Géza szavaira.</p>
<p>Bőséges beszédükből az tünt ki, hogy a mikor a holttest lábát az
iszaptól leöblintéssel megtisztitották: a tehéntaposás jegyét ők is
látták, vagy legalább valami foltot a Szakolczai Julcsa által
mutatott helyen ők is vettek észre. De a mint azt a helyet jobban
megmosták s rongygyal is ledörzsölték: a folt elmosódott. A mikor
pedig részint a Csonkafűzesben, részint Tisza-Eszláron
szalmacsutakkal is ledörzsölték: minden nyom tökéletesen
elenyészett.</p>
<p>Ebben igazuk lehetett.</p>
<p>A holttest régen a vizben volt már s a vizben való rothadásnak
nagy fokáig jutott el. A körmök már leváltak, a hajzat kimállott és
részben letöredezett, a bőrnek felső rétege, az ugynevezett felhám
lefoszlott, sok helyen az irhabőr is foszladozott. Egészen
természetes tehát, hogy a sokszoros dörzsölésre az egykori
sebforradásnak legalább szine elenyészett, sőt még több is
elenyészhetett, mint a szine. A hegedés határvonalán <span class=
"pagenum"><a name="Page_199" id="Page_199">-199-</a></span> némi
kis emelkedés is lehetett ott, a hol a roncsolt bőr az ép bőrrel
összeforrad. A szalmacsutak-dörzsölésre az annyira rothadó testen
még az a kis emelkedés is eltünhetett.</p>
<p class="center">* * *</p>
<p>Ime megvizsgáltuk Zurányi Kálmán vallomásának belső értékét.</p>
<p>Hogy az eltünt lányka lábát eltünése előtt félévvel a tehén
eltiporta s a lábon három hétig gyógyuló csunya sebet ejtett: ezt
bebizonyitotta Olajos Bálintné és özvegy Solymosi Gáborné.</p>
<p>Hogy a seb forradásának nyoma mily alaku volt s a lábfej melyik
táján feküdt: ezt elmondta és a holttesten is, de a biróság előtt
saját lábán is megmutatta Szakolczai Julcsa.</p>
<p>A seb hegedésének jegyét alakra és szinre nézve határozottan
látta Szakolczai Julcsán kivül Zurányi Kálmán és Szücs János.</p>
<p>Mind e tanuk arra nézve, hogy a forradás nyoma látható volt-e s
az a jegy, a mit láttak, forradás maradványa volt-e: épp oly
illetékes tanuk, mint az orvosi szakértők. Jogilag is, erkölcsileg
is épp oly illetékesek. Mert ép szemük és józan eszük és
megfigyelési akaratuk és alkalmuk épp ugy meg volt, mint az orvosi
szakértőknek s az egykori seb hegedésének külső nyomait épp oly
tökéletes biztossággal ismerik, mint az orvosok bármelyike. Hiszen
egész életen át százat és ezeret látnak. <span class=
"pagenum"><a name="Page_200" id="Page_200">-200-</a></span></p>
<p>Bizony megvolt a csonkafűzesi holttesten Solymosi Eszter különös
ismertető jele. Nemcsak a ruha, nemcsak a festék, hanem a
sebforradás jegye is. A vérvád hívei nagyon szétkürtölték a
világban, hogy a ruhát ráölthették a zsidók, de már a félév előtti
csunya seb hegedési jegyét a zsidók se varázsolhatták a
halottra.</p>
<p>De hát akkor mit beszéltek az emberek tetemusztatásról,
holttestcsempészetről, tutajosok halottszállitó rejtelmes
vállalatáról?</p>
<p>S maguk azok a nyavalyás zsidók: Herskó és Smilovics miként
vállalhatták magukra a tetemusztatásnak s a biróság
félrevezetésének undok bűneit?</p>
<p>E kérdésekre a tisza-löki titkok adják meg a feleletet.</p>
<hr class="chap" />
<div class="chapter"></div>
<p><span class="pagenum"><a name="Page_201" id=
"Page_201">-201-</a></span></p>
<h2>A TISZA-LÖKI TITKOK.</h2>
<h3>I.</h3>
<p class="summary">(Miként keletkezett a hullausztatás gondolata? –
A tutajosoknak Tisza-Lökre hurczolása. – Vay György csendbiztos. –
Ősei és jelleme.)</p>
<p>Az orvosok junius 20-án elkészitették a halott külső és belső
vizsgálatáról szóló jelentésüket és szakértői véleményüket.</p>
<p>E vélemény szerint a halált nem okozhatta vizbefulladás, hanem
tüdővész, tüdőlégdag, májzsugorodás és gyomorhurut s az ezek által
előidézett vérszegénység okozta.</p>
<p>Ha ez igaz: akkor a halott nem lehetett Solymosi Eszter. Hiszen
ezt erős, egészséges, piros arczu lánykának ismerte életében
mindenki. S ilyen egész kórházra való sulyos betegséggel nem
lehetett volna testi ereje arra, hogy szolgálatba lépjen, nehéz
munkát végezzen, éjjel-nappal talpon legyen. Olajos Bálintné és
Huri Andrásné semmiképen se fogadta volna magához szolgabér mellett
szolgálónak. <span class="pagenum"><a name="Page_202" id=
"Page_202">-202-</a></span></p>
<p>Az orvosok véleménye szerint a holttest legföljebb három napig
lehetett a vizben s legföljebb tiz nap óta lehet halott.</p>
<p>Ez se vág össze Solymosi Eszter végzetével.</p>
<p>A lányka 79 nap előtt ápril 1-én tünt el. Hol volt tehát
elrejtve, ha csak tiz nap előtt halt meg? S ha tiz nap előtt halt
meg és csak három nap óta van a vizben: hol volt akkor holtteteme
hét napon át?</p>
<p>Nehéz kérdések ezek mind.</p>
<p>Az orvosok véleménye szerint a csonkafűzesi holttest legalább
tizennyolcz, de valószinüleg már huszadik életévét is eltöltött
egyéné.</p>
<p>Ha ez igaz: akkor éppen nem lehet szó Solymosi Eszterről, hisz
ez csak tizennégy éves és három hónapos fejletlen lányka volt, a
mikor elveszett, – tehát 18–20 éves nem lehetett.</p>
<p>Az orvosok nem mondják meg: kit gondoltak ők a csonkafűzesi
halottnak. Nem is mondhatják meg. De a törvényszék előtt elejtett
szavaik elárulnak annyit, hogy elfogultságukban ők is ugy
vélekedtek, mint a vérvád hitét terjesztő hirlapok.</p>
<p>Valami kórházból keritettek egy halott nőt, azt a zsidók a
tutajosok segitségével leusztatták a Csonkafűzes alá. Utközben
valahol beleöltöztették Solymosi Eszter ruhájába s ekként oda
csempészték a vizsgálóbiró szemei elé.</p>
<p>Ez volt a vélekedés. Ezt bebizonyitani lesz most már a vizsgálat
feladata.</p>
<p>Ki jött erre a gondolatra először? Ezt kipuhatolni <span class=
"pagenum"><a name="Page_203" id="Page_203">-203-</a></span> ma már
alig lehet. Ezelőtt húsz évvel se tudtam kipuhatolni. Azok, a kik a
vizsgálat körül a főmunkát végezték: a vizsgálóbiró, a királyi
alügyész, s a törvényszéki elnök élnek még, talán ők meg is
mondhatnák, de még ez se valószinü. Ők szentül hitték a
tetemusztatás és holttestcsempészet szövevényes meséjét s náluk
valószinüleg a dolgok ama képe rögzött meg az emlékezetben, a
melyett Matej, Herskó és Smilovics elbeszélése tár szemeink
elé.</p>
<p>Akárki gondolta ki a mesét: annak esze az orvosi szakértők
véleménye alapján természetes uton járt. Ha a holttest nem Solymosi
Eszteré volt, akkor azt valahonnan ugy kellett csempészni, mert
Solymosi Eszter ruhája másként nem kerülhetett volna az idegen
testre.</p>
<p>Ha csempészték: ez csak a szeklenczei tutajosok tudtával és
beleegyezésével történhetett, mert hiszen az ő utolsó tutajuk
mellett bukkant föl a tetem.</p>
<p>Ha pedig a tutajosok közt zsidó is van: annak a zsidónak mindent
kell tudnia.</p>
<p>Ime ez a gondolatok egymásból fakadó természetes lánczolata.</p>
<p>A tutajosokat megfogták s köztük zsidót is találtak: Herskó
Dávidot a sáfárt. Ezeket kellett vallomásra birni első sorban. A
vizsgálóbiró junius 28-án, 29-én, 30-án és julius első és második
napjain gondosan kihallgatta, de a tetemusztatás és csempészet
semmi nyomára nem akadt. Oly részletesen, oly egybevágóan beszélte
el a tutajút egész történetét külön-külön mind a 15 tutajos, hogy
beszédük valóságában kételkedni se <span class="pagenum"><a name=
"Page_204" id="Page_204">-204-</a></span> lehetett. Hogy valaki
mind a tizenöt szegény, egyszerü s gyámoltalan eszü napszámost
beleavatta volna a titokba: ezt föltenni se lehetett. Voltak köztük
öregek és fiatalok, s kisebb-nagyobb eszüek, volt köztük egy magyar
ember is: Galsi István, ki Tokajtól kezdve velük volt több napon
át: teljes képtelenség, hogy egyiknek vagy másiknak beszédjéből ki
ne pattant volna valamelyes gyanus körülmény, ha ugyan tudtak
valamit a halott csempészetéről. Pénzt se találtak náluk, a
házkutatás se járt sikerrel. Sehol semmi jelenség.</p>
<p>A vizsgálóbiróság maga is nyomban elejtette azt a vak föltevést,
hogy minden tutajos tudott volna a dologról. El is bocsátott már
julius 2-án egy idegen és nyolcz szeklenczei tutajost és csupán hét
szeklenczeit tartott fogva.</p>
<p>Herskó Dávidot azért, mert ez zsidó volt és sáfár s erre
irányult a főgyanu.</p>
<p>Csepkanics Györgyöt, Matej Ignáczot és Selever Jánost azért,
mert ezek voltak az utolsó tutajon, a melynek közelében a holttetem
felbukkant.</p>
<p>Szavinecz Pétert és Matej Pétert azért, mert az első és második
tutajon ezek voltak a kormánybirák.</p>
<p>Végre Höcska Györgyöt azért, mert ennek volt ásója. Az az ásó,
melyet Galsi Istvántól Tokajban vett meg.</p>
<p>Julius 3-án és 4-én a vizsgálóbiró Tisza-Dadán hallgat ki egy
csomó embert s tart ujabb nyomozást arra nézve, miként találták meg
a csonkafűzesi holttestet.</p>
<p>Julius 4-én elrendeli, hogy a fogva tartott tutajosokat kisérjék
Tisza-Lökre. Ott folytatja velük a kihallgatásokat <span class=
"pagenum"><a name="Page_205" id="Page_205">-205-</a></span> a
szolgabirói hivatalnál. A pandurok ki is viszik oda
valamennyit.</p>
<p>A vizsgálóbiró nem hallgatja ki őket. Szóba se áll velük, hanem
e helyett julius 5-én délelőtt átmegy Tisza-Eszlárra, délután pedig
végzést hoz, melyben elrendeli, hogy Matej Pétert, Szavinecz
Pétert, Höcska Györgyöt, Selever Jánost és Herskó Dávidot kisérjék
vissza Nyiregyházára. Csak Csepkanics György és Matej Ignácz
maradjanak Tisza-Lökön.</p>
<p>Mi ez? Talán megzavarodott volna a vizsgálóbiró elméje?</p>
<p>Nyiregyháza Tisza-Lökhöz messze van. Gyalogszerrel talán 4–5
órai utazás, a hogy valaki menni tud. A pandur lóháton jár, a
vizsgálati fogoly gyalog baktat. Azok a tutajosok ártatlanok, de ha
utóbb bűnösöknek találná is őket a törvény: ma még csupán gyanu
terheli őket, semmi más. Ma még az alkotmány minden személyi
jogukat biztositja az emberekkel való szabad érintkezés
kivételével. Még a gyanu se valami sulyos bűnre vonatkozik. Nem
öltek, nem raboltak, nem gyujtogattak, a fölséget nem sértették,
senkinek tudatosan kárt vagy sérelmet nem okoztak. Miért hajtják
tehát őket, mint a csürhét, hol előre, hol hátra?</p>
<p>Minő jogon hajszolja őket a vizsgálóbiró Tisza-Lökre?</p>
<p>Ki szabad őket hallgatni lakásukon vagy tartózkodási helyükön,
vagy a vizsgálóbiró hivatalos helyiségében s a törvényszék
székhelyén, sőt ha van ok rá: a bűntett szinhelyén is. Ám Tisza-Lök
se nem hivatalos helyiség, se nem székhely, se nem szinhely.
<span class="pagenum"><a name="Page_206" id=
"Page_206">-206-</a></span> A vizsgálóbirónak épen nincs joga
ahhoz, hogy a vizsgálati foglyokkal kengyelfutást vagy mulatságos
kirándulást rendezzen.</p>
<p>Azonban ki ütköznék meg ezen. A vizsgálati foglyok koldusok,
gyámoltalan szegény emberek, panaszukat senki se hallgatná meg,
panaszkodni nem is mernek, védőik semmit se tudnak a
kengyelfutásról, nincs is talán védőjük, rokonaik pedig messze
földön, a magas Máramarosban. A varju se károg utánuk.</p>
<p>De mégis jól megfontolt dolog ez a tisza-löki ide-amoda való
futkározás. Van ennek oka. Ok nélkül efféle bolondságot
vizsgálóbiró nem csinál.</p>
<p>Ugyanis Tisza-Lökön lakik a csendbiztos. Ha a tutajosok a
vizsgálóbiró előtt semmit sem tudnak: át kell őket adni a
csendbiztos kezére. Ott majd tudnak. Sarf Móricz, a zsidó gyerek se
tudott semmit, mig át nem vitték Nagyfaluba Recsky András
csendbiztos szelid hajlékába. De mihelyt átvitték, alig töltött ott
egy éjszakát, nosza tudta mindjárt, miként vették vérét Solymosi
Eszternek a metsző zsidók.</p>
<p>Csendbiztos és éjjeli vallatás: ez a kettő majd kideriti az
igazságot.</p>
<p>A csendbiztos, Vay György, előkelő hatalmas nemzetség
ivadéka.</p>
<p>Ősei Árpáddal jöttek ki Ázsiából s foglaltak földet a Duna-Tisza
táján. Ősi birtokukat Vaját Szabolcs vármegyében az első
foglalással szerezték s több, mint ezer év óta birják
szakadatlanul. Mikor a honfoglaló magyarok Európa felé jöttek, a
Tanáisz-folyamon <span class="pagenum"><a name="Page_207" id=
"Page_207">-207-</a></span> szarvas mutatta meg nekik az átkelést.
A Vay-nemzetség ősei rugtattak a szarvas után első sorban s a
gázlón ők jöttek át először. Nemesi czimerükben ezért van ott a
szarvasfej. Első keresztyén ősük 994-ben vette föl a keresztséget
Szent István királylyal együtt s birtokállásuk s nemzetségi
leszármazásuk hétszáz év óta kétségtelen okiratokkal igazolt.</p>
<p>Bőven ontották vérüket a nemzet minden nagy harczában. A török
ellen, a német ellen s a hitujitás nagy küzdelmei közt mindig az
elsők között voltak. Rákóczi fejedelem szabadságharcza nem egy
Vaynak örökiti meg nevét a magyar nemzet történetében. A
csendbiztos is hires kurucz hősnek, Vay Lászlónak dédősunokája.</p>
<p>A családnak egyik ága a 18-ik század közepén már bárói rangra
emelkedett s a bárói ág egyik sarjadéka a 19-ik század első felében
grófságot nyert. A csendbiztos ágazata megmaradt köznemesnek, de
azért a vármegyék életében épp oly tekintélyes volt, mint a főrendü
ágazat. Csak az ujabb kor gondolkozása tesz már köztük
kölönbséget.</p>
<p>A csendbiztos már nagyon szerény vagyont örökölt s azt se tudta
gyarapitani, sőt érintetlenül megtartani se. Már apja, öregapja s
dédapja idején is sok testvér közt sokfelé háramlott az ősi vagyon,
neki is – a mint tudom – sok testvérje volt, nem is nevelték
szerény kenyérkereső foglalkozásra, valamelyes hivatalt el kellett
fogadnia. Szabolcsvármegye kis-várdai járásának lett csendbiztosa
1870-ben. 1876 óta a tisza-löki székhely csendbiztosa. <span class=
"pagenum"><a name="Page_208" id="Page_208">-208-</a></span></p>
<p>Gyöngéd és nemes felfogás uralkodott a vármegyék nemességében.
Sok nagy és jeles család ivadékát elejtette a sors; a nemesség ugy
vélekedett: az elejtettet neki föl kell karolnia. Kárhoztatták is,
gunyolták is időnként ezt a felfogást. A közhivatalt csak arra
érdemes férfinak kell adni. A közérdek meg nem engedheti a családi
összebeszéléseket, a sógorság-komaság hatalmaskodását. Elmult a
középkor s a törvénybeli és közjogi egyenlőség korszakában minden
születési előjognak, minden személyválogatásnak meg kell szünni. Ez
az uralkodó nézet ma már.</p>
<p>S igaza van. Egy szavam sincs ellene. A közélet porondján e
nézet mellett harczoltam magam is egész életen át. Még a nagy
perben is szükséges volt ez irányban küzdeni. Hisz e perben meg a
vallási előjogok babonája hatalmaskodott, holott az előjogoknak az
alkotmány szerint, régen meg kellett szünniök s én mindenféle
születési, osztálybeli, vallási, meg uralkodói előjogoknak
ellensége vagyok. De azért a magyar nemességnek a lelkekben élő
hagyományaira kegyelettel gondolok s e hagyományok zománczaiban
meglátom és elismerem azt, a mi bennük szép.</p>
<p>S bizony szép a nemzetért élő ősi családok elszegényedett
ivadékairól – a mennyire lehet – gondoskodni.</p>
<p>Vay György csendbiztos a nagy perben rideg léleknek, nyers
modoru pusztai embernek mutatkozott. Nem volt alkalmam vele
közelebbről megismerkedni; – csak a nyilvános tárgyaláson
folytatott beszédekből, vádlottak és tanuk rávonatkozó
kijelentéseiből alkothattam róla <span class="pagenum"><a name=
"Page_209" id="Page_209">-209-</a></span> magamnak véleményt. E
véleményben pedig sok van, a mi rá nézve nem kedvező.</p>
<p>Kegyetlenkedett a foglyokkal.</p>
<p>A foglyokkal való durva bánásmód minden mívelt nemzetnél
előfordul, pedig szigoru törvény tiltja mindenütt. A kinzó vallatás
Magyarországon el van tiltva már 1790 óta. De nyomai itt is
maradtak. A mit a természettudósok atavizmus néven ismernek: meg
van az nemcsak a természeti, hanem az erkölcsi világban is.
Évezredek szokása élettani változást idéz elő lassanként a
szervezetben s e változás a törvényhozások külső parancsára nyomban
meg nem szünik. Katonák, csendőrök, rendőrök agya és foglalkozása
különösen alkalmas arra, hogy a nyilvánosság elől elzárt titkos
vallatásnál gyakran a gyötréssel járó faggatás utálatos szokása
fölelevenedjék.</p>
<p>A vallás, vallomás, vallatás különös értelmü szavak a magyar
nyelvben. Minden szónak van története, – e szavaknak nagy
történetük van.</p>
<p>Megvallani: e szó eredetileg s a nép felfogása szerint annyit
jelent, mint megbirni, elbirni, kiállani. »Megvallja-e ez a
szerszám azt a terhet?« »Megvallja-e ez az ember azt a munkát?«
»Szégyent vall, kárt vall, becsületet vall.« Igy használja e szót a
nép ezer változatban.</p>
<p>A »vallás« eredetileg azt jelentette: hitvallás, latinul:
confessio, a hitnek minden kinzás, üldözés, erőltetés daczára is
elszánt megtartása s magára vállalása.</p>
<p>A bevallás már birtokjogi műszó a magyarban. Azt jelenti, a mit
a latin nyelvben: fassio. Ha valamely <span class=
"pagenum"><a name="Page_210" id="Page_210">-210-</a></span> nemes
ember kénytelen volt birtokát eladni, a birtokot hiteles helyen a
vevő részére bevallotta.</p>
<p>Ha a vádlott a biró előtt bűnét elismeri: azt mondják,
megvallja, vagy bevallja bűnét. Ha el nem akarja ismerni, akkor
vallatóra fogják, gyötrik, kinozzák, kényszeritik. Ez a
vallatás.</p>
<p>A régi magyar törvényhozásban, de némely külföldiben is gyakran
kétféle vallomás állott az itélőbiró előtt. Az egyik a vallatással
kierőszakolt beismerés s a másik az a beismerés, melyet a vádlott
kinzás nélkül önkéntesen tett. Ez utóbbit benevolens fassionak vagy
még rövidebben benevolumnak nevezte a magyar törvénykezés.</p>
<p>Volt magyar neve is: »törödelmes vallomás.« De már ez a szó is:
törödelmes, furcsa sejtelmet támaszt bennünk a szó történetére
nézve. Ma a töredelmesség erkölcsi megbánást jelent; a dacznak
megszünését, a léleknek megtörését jelenti, de eredetileg bizonyára
azt jelentette, hogy a vádlott testben-lélekben összetörve állt a
biróság elé s ugy beszélt, a hogy a közvádló, vagy a biró akarta,
mit sem törődvén már azzal, mi történik már vele ezen túl.</p>
<p>Vay György csendbiztosban erős hajlam volt arra, hogy a keze
közt levő vádlottal gorombán bánjék. Sok panaszt tettek ellene e
miatt. Fegyelmi uton – számát se lehet tudni, mennyi eljárást
folytattak ellene. Bűnvádi ügye is több volt, s több izben el is
itélték a biróságok. A budapesti királyi tábla mint másodfoku
biróság Rácz Imre és társai panaszára 1880. évi november
<span class="pagenum"><a name="Page_211" id=
"Page_211">-211-</a></span> 9-én fél évi börtönre s
hivatalvesztésre itélte, mely itéletet azonban a legfelsőbb biróság
lényegesen enyhitett, 100 forint birságban s esetleg husz napi
fogságban marasztalván őt. A nagy per folyama alatt is több
fegyelmi és bűnvádi följelentés volt ellene. Egyik pandurja a
nyilvános tárgyaláson egyenesen azzal vádolta, hogy a pandurok
ruhapénzét is elköltötte s a legénységnek nem adta ki. Bűnpörei
alatt Szent-Mihályon lakott s a községi előljáróság azt
bizonyitotta, hogy teljesen vagyontalan.</p>
<p>Erőszakos természetét jól ismerte a vizsgálóbiró s alig lehet
kételkedni, hogy éppen ez okból adta át neki vallatásra a
tutajosokat. Ebben van némi mentsége a csendbiztosnak. Valamint
abban is, hogy a társadalom izgatottsága miatt akkor sajtó,
kormány, biróság és parlament csaknem mindent elnézett, a mi a
zsidók ellen történt. A ki legjobban üldözte őket, bizonyos foku és
természetü népszerüségre az tarthatott számot.</p>
<h3>II.</h3>
<p class="summary">(Csepkanics vallatása. – Kinjai. – Inkább
meghal, mintsem hazudjék. – A reszkető Matej mindent bevall, a hogy
kivánják. – Szabolcsi Miksa szerepe. – Hosszas vonakodás után
Herskó is mindent vall.)</p>
<p>Julius 5-én tehát – mint érintettem – minden tutajost
visszavittek Nyiregyházára, csak Csepkanicsot és Matejt hagyták
Tisza-Lökön.</p>
<p>Csepkanicsot a vizsgálóbiró 5-én reggel átkisértette
Tisza-Eszlárra. Mutassa meg azt a helyet, a hol Eszlár <span class=
"pagenum"><a name="Page_212" id="Page_212">-212-</a></span> és
Tisza-Ladány közt junius 16-án a tutajosok kikötöttek. Megmutatta.
A vizsgálóbiró megjegyezte, hogy e helyütt a Tisza medrét május
21-én halászokkal kikutatta s itt Solymosi Eszter holttestét nem
találta.</p>
<p>Ezért bizony Csepkanicsot nem kellett oda vitetni. De ez volt az
ürügy a tisza-löki kirándulásra.</p>
<p>Délre már Csepkanicsot megint visszakisérték Tisza-Lökre s ott
Matej Ignáczczal együtt elzárták. Az elzárás egyelőre estig
tartott.</p>
<p>Napközben az urak jól mulattak, a vádlottakat ki nem
hallgathatták. A királyi alügyésznek ott volt a vadászkutyája is.
Tisza-Löktől keletre, a várostól csak néhány kilométernyire jó
vadászterület van a Hajnalos nevü pusztán. Odamentek ki vadászni s
ott vadászgattak szürkületig.</p>
<p>A mi ezután történt, azt Kazimir József pandur beszéli el
részletesen.</p>
<p>A szolgabiró gyümölcsös kertjében volt egy üvegház. Ott volt
Csepkanics és Matej elzárva. A szolgálattevő pandurok: Kazimir
József és Róka Sándor. A tolmács szerepét Karanczai József fogházőr
végezte.</p>
<p>A vizsgálóbiróság kiadta a parancsolatot, hogy Csepkanics és
Matej vetkőzzenek le ingre-gatyára. Levetkőztek. Süveget, dolmányt,
övet, bocskort leöltöttek s mezitláb és hajadon fővel maradtak.</p>
<p>Először Csepkanicsot vitték vallatóra a csendbiztos elé. A
csendbiztossal együtt volt Karanczai, a ki tudott oroszul. De sokat
tudott a tetemusztatás részleteiről is.</p>
<p>Honnan tudta, a mit tudott? <span class="pagenum"><a name=
"Page_213" id="Page_213">-213-</a></span></p>
<p>Ez az a nagy kérdés, melyre sohasem tudtam határozott feleletet
nyerni.</p>
<p>Ekkor még se Matej, se Herskó, se Smilovics nem beszélt erről
egy szót se. Az urak se tudtak ekkor még a tutajosoktól egyebet,
csak annyit, hogy Herskó, mikor tutajával Esseny alatt elhaladt,
ott egy parton álló zsidóval néhány szót váltott s aztán azt
tudták, hogy Herskó tutajai Tárkány alatt is, Eszlár alatt is
kikötöttek. Ebből készült az a mese, hogy a tetemusztatásra
Essenynél került össze a két zsidó, továbbá, hogy a holttestet
Szent-Mártonnál s Tárkánynál kötötték a tutaj alá s végre, hogy azt
Eszlár alatt öltöztették Solymosi Eszter ruhájába.</p>
<p>Mindezt Karanczai jól tudta, mert a csendbiztos intésére ezekről
kérdezte a tutajosokat. De minderre Csepkanics nem tudott
felelni.</p>
<p>– Nem tudok semmit. Nem láttam, nem hallottam semmit.</p>
<p>Ez volt minden felelete.</p>
<p>A csendbiztos parancsára le kellett feküdnie a földre. Hanyatt
feküdt. Két lábát a bokánál Kazimir pandur zsineggel
összekötötte.</p>
<p>A tutajos el nem tudta gondolni, mit akarnak vele. Csak a
csendbiztos rettenetes haragját látta s káromló és fenyegető
szavait hallotta. Rémüldözött.</p>
<p>Ujra kérdezte Karanczai, de megint csak nem tudott felelni.</p>
<p>A csendbiztos odaszólt a pandurhoz.</p>
<p>– Eredj, hozz be vesszőt. <span class="pagenum"><a name=
"Page_214" id="Page_214">-214-</a></span></p>
<p>Kazimir kiment, egy reengrot szilvafáról levágott késével három
vékony ágat, letisztitotta róla a falevelet s ment a szobába.</p>
<p>– Vallasz-e?</p>
<p>A tutajos látta a három pálczát, de azért azt felelte:</p>
<p>– Nem tudok semmit.</p>
<p>A csendbiztos azt parancsolta Kazimirnak: üsse a tutajos
talpát.</p>
<p>A pandur elkezdte ütni, csakúgy csattogott.</p>
<p>A talpverés keleti országokban egykor divatos volt.
Magyarországon sohase volt szokásban. Ez tisza-löki találmány volt,
de éppen csak a nagy perben alkalmazták.</p>
<p>Az ember talpa érzékeny, ha kiskorától kezdve lábbelit visel. A
tutajos kiskorától kezdve, nyaranta mindig mezitláb jár, talpának
bőre meg is vastagodik, meg is kérgesedik s ezért nagy fájdalmat
bir el.</p>
<p>Két pálcza csakhamar foszlányokká töredezett. A szilvafaágban
nincs nagy szivósság.</p>
<p>De azért a tutajos mégis nagy fájdalmakat szenvedett. Két kezét
imádkozó helyzetbe összetette, ugy könyörgött, hogy ne bántsák.</p>
<p>– Ha édes anyámra tudnék valamit – ugymond – még arra is
kimondanám, de én nem tudok semmit.</p>
<p>Kazimir a pandur el volt fáradva. Éjjel Nyiregyházáról kisérte a
tutajosokat, délelőtt Eszláron volt, délután az urakat kellett
vadászatra kisérnie; se nem aludt, se nem evett rendesen egész
éjjel és egész nap. Bágyadt volt. A csendbiztos ugy vette észre,
gyengén üti a tutajos lábát. <span class="pagenum"><a name=
"Page_215" id="Page_215">-215-</a></span></p>
<p>Rárivallt.</p>
<p>– Hát csak igy tudod ütni? Nem ettél még ma?</p>
<p>Boszuság fogta el a pandurt is s a mekkorát csak tudott: akkorát
ütött a pálczával a tutajosnak most már nem a lábára, hanem a
fejére.</p>
<p>A tutajos nem vallott.</p>
<p>Ekkor lábairól levágták a köteleket, fölemelték s az asztalhoz
vezették. A tutajos kifujta magát egy pillanatra.</p>
<p>A csendbiztos elővette a gyüszüt. Azt a gyüszüt, melynek sokkal
durvább alakját a kinzó vallatás századaiban hüvelykszoritónak
nevezték. Két vasszelet, melyet a kéznek hüvelyk- vagy mutatóujjára
fektetnek alul és felül s egy vascsavarral összébb-összébb
szoritanak. Az ujjak végein apróbb véredények közt az idegek sok
finom szála végződik. A tapintás érzéke az ujjak végén a
legélénkebb. A körömágy is tele van ideggel. A sértések itt igen
fájdalmasak.</p>
<p>A gyüszü tilos szerszám. Alkalmazását keményen büntetik a
biróságok. De ezelőtt negyedszázaddal még sok csendbiztos használta
titkon. Azonban leginkább csak nagy gonosztevőknél, rablóknál,
gyilkosoknál. A használás bebizonyitása nagyon nehéz s azért az
elgyötört ember hiába panaszkodik. Használat után megkékül,
megzöldül az ujj, de ez a szin gyorsan elmulik s az izomnak
ellapulása is gyorsan szünik. Pandur, rendőr, csendbiztos pedig
soha be nem vallja.</p>
<p>A gyüszüt a csendbiztos maga tette a tutajos ujjaira s a
csavarral maga szoritotta össze a vaslemezeket. <span class=
"pagenum"><a name="Page_216" id="Page_216">-216-</a></span>
Lassanként szoritotta. A fájdalom lassanként kezdődött s
fokozódott, később élessé, czikázóvá, türhetetlenné lett s az
ujjakról fölterjedt a karra is.</p>
<p>A csendbiztost dühbe hozta a tutajos ellenállása. Különben is
nyers, hirtelen haragu, fellobbanó természetü volt. Komor arczával
s rekedt hangjával s káromló szavaival riogatta a makacs embert.
Sehogyse tudta megérteni, miért nem vall ez a tutajos. Hiszen nem
zsidó. A zsidók neki se inge, se gallérja. Baja se támadhat nagy a
tetemusztatás fölfedezéséből.</p>
<p>Azonban hiába káromkodott, hiába kékültek meg az ujjak a szoritó
vas alatt, hiába magyarázgatott Karanczay: a tutajos nem tudott
semmit.</p>
<p>Nem fiatal ember már a tutajos, közel volt már az ötvenedik
életévéhez. Ugy emlékezem, ennél is idősebbnek látszott. Jó magas
termetü, csontos szikár alak volt, becsületes, komoly, kissé
szomorunak látszó arczczal. Ugy látszik, hideg vérrel tudta türni a
szoritó vas fájdalmait. Vagy talán benne is feltámadt a halálos
dacz. A mily elszántan törekedett a csendbiztos a sikerre: oly
elszántan őrizte ő a maga igazságát.</p>
<p>– Megdöglesz, kutya, a kezem alatt, ha nem beszélsz.</p>
<p>A tutajos csaknem nyugodtan felelt.</p>
<p>– Hát megdöglöm, eleget éltem, de nem hazudok.</p>
<p>E néhány szó nincs benne a jegyzőkönyvben. Ezt már Kazimir
pandur többünk előtt a kihallgatás befejeztével beszélte a
törvényszék lépcsőcsarnokában. Jegyzeteim közt igy találom.</p>
<p>– Eleget éltem! <span class="pagenum"><a name="Page_217" id=
"Page_217">-217-</a></span></p>
<p>Nagy szó ez. Az elszántságnak és a kétségbeesésnek szava. De a
hős léleknek s a nyomoruságnak szava is. Ötven éves koru egészséges
ember előtt a következő esztendőknek még nagy becsük van. Ha ugyan
nem nyomorusággal volt teljes az elmult ötven év. Nem minden élet
egyenlő értékü. De a korszerü felfogás szerint minden élet megér
egy hazugságot s nagy kinoktól menekülni még hazugság árán is
érdemes. De az orosz tutajos lelke nem korszerü, divatos kelméből
volt szőve. Elnyühetetlen végi darócz kelme volt az a lélek.</p>
<p>Nem hazudott.</p>
<p>Ez pedig nagy dolog volt. A vizsgálóbiróság esze szerint
Csepkanics vette észre először a felbukkant holttestet, a mint
sodorta azt a folyam árja. Ő látta meg lábait, ő adott róla hirt
társainak, ő volt az utolsó tutaj kormánybirája, az ő tutaja
közelében történt a felbukkanás: neki mindent kellene tudnia, ha
csakugyan ugy csempészték az áltetemet.</p>
<p>A vizsgálóbiró szerint ugy csempészték. Csepkanicsnak tehát –
törik-szakad, tanuvá kell lenni.</p>
<p>Bizony nem lett ő tanuvá.</p>
<p>Utolsó szava nagy hatással volt a csendbiztosra is. A csavart
megtágitotta s a gyüszüt levette az ujjáról. Belátta, hogy emberére
akadt, a ki, ha agyonütik, se enged a rátukmált beszédnek. Tovább
kinozni nem akarta.</p>
<p>A meggyötört ujjak gyorsan kezdtek kékülni és dagadozni. A
csendbiztos azt parancsolta Kazimir pandurnak, huzogassa meg az
ujjakat. A pandur meghuzogatta. <span class="pagenum"><a name=
"Page_218" id="Page_218">-218-</a></span></p>
<p>Matej Ignáczra következett a sor. Ezt is levetkőztették, ennek
is meg kellett oldania bocskorát is.</p>
<p>Kazimir pandurt is megejtette a hivatali vakbuzgalom. Mikor
Matejhez ért, hogy ezt a csendbiztos elé vezesse, azt mondta
neki.</p>
<p>– Te is megmondj ám mindent, mert különben te is ugy jársz, mint
a másik tutajos. Az már ugy is megvallott mindent.</p>
<p>Matej fiatal férfi volt, ekkor csak 28 éves, erős, egészséges.
De az ő lelke már más szövetből készült.</p>
<p>Félt, reszketett, mikor a pandur vezette a haragos nagy ur elé,
a csendbiztos elé. Kezei annyira reszkettek, hogy a pandur a
törvényszék előtt szemlélhetőleg is megmutatta, minő félelem nyomta
meg e tutajos lelkét.</p>
<p>Nagy aggodással kérdezte a pandurtól, hogy mit mondott
Csepkanics? Miket vallott? Ő nem hagyja magát kinozni, ő mindent
megmond készséggel, de nem tudja, mit beszéljen.</p>
<p>No de ott volt Karanczai. Ez már tudta, miként történt a
tetemusztatás. Matej nyomban kijelentette, hogy ő kész tanuskodni
mindenre.</p>
<p>Kész is volt. Vallomására a jegyzőkönyvet julius 5-ről keltezi a
vizsgálóbiró. De az 6-án fejeződött be, mert éjfél után, sőt
hajnali 1 óra után ért véget. E jegyzőkönyvben van az áltetem
usztatásának története először részletesen leirva.</p>
<p>Matejjel a csendbiztos nem is vesződött sokáig. A mikor ez
készséggel nyilvánitá a vallomására: rögtön átadta Karanczainak és
a vizsgálóbirónak. <span class="pagenum"><a name="Page_219" id=
"Page_219">-219-</a></span></p>
<p>Mikor a jegyzőkönyv elkészült, ugy hajnali két óra felé az urak
elküldték Kazimir pandurt a városba szilvapálinkáért és szarvas
süteményért. A háziur aludt egész családjával és cselédségével, a
boltból kellett az effélét beszerezni. Mire a pandur a
szilvaszeszszel visszaérkezett, már készen volt a birói végzés is,
a mely szerint Herskó Dávid tutajos sáfárt haladéktalanul ki kell
kisérni a nyiregyházi börtönből Tisza-Lökre.</p>
<p>Hogy e szokatlan és törvénytelen intézkedés helyett miért nem
inkább maga a vizsgálóbiróság ment Nyiregyházára, hivatali
székhelyére Herskót kihallgatni: ennek oka egyszerü. Nyiregyházán
nem volt alkalmas csendbiztos s nem volt a lakott házaktól
messzefekvő szolgabirói kerti helyiség, a hol a vádlottat feltünés
nélkül lehessen nyaggatni s a hol, ha kegyetlenül találják
csiklandozni, jajgatását senki ne hallhassa.</p>
<p>Kazimir pandur késedelem nélkül ment Nyiregyházára szekéren. A
törvényszéki elnököt nem találta otthon, de némi késedelemmel mégis
megkapta Herskót s déli 12 órára kiért vele julius 6-án
Tisza-Lökre.</p>
<p>Azt kapta utasitásul, hogy Herskót feltünés nélkül vigye, az
emberek, a mennyire lehet, ne láthassák.</p>
<p>A pandurnak különös tiszte az engedelmesség. Zárt kocsit
természetesen nem adtak neki, zsákba nem tehette a zsidót, mint a
vásári malaczot s a nyitott fakószekéren még se volt szabad
senkinek se meglátni Miként szállitotta ki tehát?</p>
<p>Pandurészszel kitalálta.</p>
<p>Lebegő ülést szerzett kocsijára, az ülés alatt van <span class=
"pagenum"><a name="Page_220" id="Page_220">-220-</a></span> egy kis
szűk hely, valami jól termett macska meglehetős kényelemmel el is
férne ott. Oda gyömöszölte be Herskót s keményen meghagyta neki,
hogy se ne mozogjon, se ne jajgasson, se hangosan ne szuszogjon.
Maga pedig puskásan, fegyveresen felült az ülésbe.</p>
<p>De nem is akadt volna ember, a ki elgondolhatta, vagy csak
elképzelhette volna is, hogy a pandur alatt tutajos zsidó kuporog.
Szegény Herskó, majd megfuladt, mire Tisza-Lökre értek.</p>
<p>A mi ezután történt, arról Kazimir pandur már semmit sem tud.
Két éjjel már nem aludt, másfél nap óta rendesen nem evett s az
éhségtől és fáradtságtól már majdnem eldült. Adtak neki egy
forintot s egy napi szabadságot.</p>
<p>Bary József vizsgálóbiró, Vay György csendbiztos és Karanczai
fogházőr világért se beszélték volna el a törvényszék előtt Herskó
faggatásának történetét. Csak a vizsgálati iratok sovány adataira s
Herskó szükszavu elbeszélésére vagyunk utalva.</p>
<p>Két jegyzőkönyvet vett föl az napon Herskóval a vizsgálóbiró. Az
egyiket délután, a másikat este és éjjel. Az elsőben még semmit se
tud Herskó, a másodikban pedig már Matejjel megegyező módon beszéli
el a holttestcsempészetnek s az áltetem usztatásának részletes
történetét.</p>
<p>A kétféle vallomás közt azonban történt valami. A vallatás.</p>
<p>Hogy a vallatás miként történt, arról Herskó több izben
nyilatkozott. Első izben a szeklenczei előljáróság <span class=
"pagenum"><a name="Page_221" id="Page_221">-221-</a></span> előtt
1882. évi augusztus 22-én. Őt ugyanis, valamint Matejt és
Csepkanicsot augusztus elején szabadlábra eresztették s ő is, mint
társai, egyenesen hazament Szeklenczére. Mindennapi természetes
dolog, hogy ott a rokonok és ismerősök százféle kérdést intéztek
hozzá: miért tartott oly hosszu ideig a tutajos út, mi történt
velük útközben, miként bukkantak a holttestre, miért fogták el
őket, mi volt a vád ellenük, miért vállalta magára a holttest
csempészését, az áltetem usztatását, miért keverte gyanuba a
zsidókat? Herskó erre alig felelhetett mást, mint hogy gyötörték,
kinozták, kényszeritették.</p>
<p>Alig hiszem, hogy saját akaratából panaszt emelt volna e miatt.
Szegény ember, gyámoltalan zsidó, gyáva idegzet, agyonijesztgetett
lélek: örült, hogy túl esett a bajon s hogy végre kiszabadult a
birák, pandurok, csendbiztosok kezéből. Ha panaszt emel: ujra
biróság elé kerül. Ujra idézgetik, huzzák-vonják,
Poncziustól-Pilátusig kergetik, Nyiregyházára hajszolják s azután
mi a haszna? Hogy zsidóüldöző korban rongyos tutajos zsidó miatt
birónak, pandurnak hajaszála se görbül meg s ő elégtételt ugy se
nyer: teljesen bizonyos. A mi pedig eddig történt, a mit eddig
szenvedett, azt megváltoztatni ugy sem lehet.</p>
<p>Sok mérsékletre, sok önuralomra, sok bölcseségre tanit a
szegénység.</p>
<p>Azonban volt körülöttünk akkor egy zsidó fiu, Szabolcsi Miksa
nevü. Ha nem csalódom: Szabolcs vármegyében született. Rabbinak
készült, meglehetős <span class="pagenum"><a name="Page_222" id=
"Page_222">-222-</a></span> műveltségre tett szert s különösen nagy
jártassága volt a zsidó szent könyvekben. Tele volt magyar érzéssel
s faja és hitsorsosai iránt buzgó ragaszkodással. Lelke fenekéig
érezte a zsidóság minden fájdalmát. Szerény hirlaptudósitó volt
ekkor s e foglalkozásból élt. Később az »Egyenlőség« czimü
hirlapnak lett tulajdonosa és szerkesztője. A fiatalember és fiatal
zsidó rajongása vett akkor erőt rajta. Abban az ábrándban élt, hogy
az eszlári lányka eltünésének rejtélyét ő fogja földeriteni s a
zsidók igazságát ő hozza napfényre. Bátor volt e törekvésében a
vakmerőségig s fáradtságot nem ismert. Rajongása,
tapasztalatlansága s lázas mozgékonysága sok félszegségbe is
belékergette. A vérvád hivei s a vizsgálat vezetői különösen
haragudtak rá.</p>
<p>Ő augusztus közepén elutazott Máramaros vármegyébe Szeklenczére,
fölkereste Herskót s meg akarta tőle tudni, mi lehetett annak oka,
hogy az áltetem-usztatást magára vállalta? Herskó felelete az volt,
hogy őt és társait Tisza-Lökön kinozták. Szabolcsi nem nyugodott
addig, mig Herskót, Matejt és Csepkanicsot rá nem birta, hogy a
kinzás miatt emeljenek panaszt az illetékes hatóságnál.</p>
<p>A szeklenczei községi előljáróság előtt tették meg a
följelentést. A községi biró, egy hites előljáró s a jegyző vették
föl erről augusztus 22-én a jegyzőkönyvet. A jegyzőkönyv tartalma
nagyon általános. Előadja a három tutajos, hogy ők Nyiregyházán
igazán vallottak, de azután Tisza-Lökön a csendbiztos veréssel
ujabb s egészen más vallomásra birta őket. Megkötözték s
<span class="pagenum"><a name="Page_223" id=
"Page_223">-223-</a></span> bottal és korbácscsal addig verték
mindhármajukat, mig csak a csendbiztos kivánata szerint nem
vallottak. Ily körülmények közt apjukra is rávallottak volna.</p>
<p>A máramaros-szigeti királyi törvényszék vizsgálóbirája ujra
kihallgatta őket szeptemberben s ekkor Herskó azt beszélte, hogy
Vay György csendbiztos őt öklével fejbevágta, azután bottal
végighuzott rajta, oldalba is döfte s másfél liter meleg vizet
erőszakkal megitatott vele. Fájdalmában és rémületében igy vallott
terhelőleg önmaga s a zsidók ellen.</p>
<p>Azt kérdezték tőle: miért nem mondta ezt el a nyiregyházi
törvényszék előtt, mikor tisza-löki hamis vallomását
hitelesitette.</p>
<p>Azért nem – ugymond – mert vallomásának julius 30-án történt
hitelesitése előtt, közvetlenül Bary vizsgálóbiró magához rendelte
s azt igérte neki, hogy ha a törvényszék előtt változatlanul
jóváhagyja terhelő vallomását s a tisza-löki dolgokról nem
panaszkodik, akkor nyomban szabadlábra helyezi, ellenkező esetben
pedig ottmarad az ő kezében – ki tudja meddig. S azután a
törvényszéki ülésen, hol a hitelesités történt, jelen volt a
vizsgálóbiró is s ő e miatt nem mert szabadon nyilatkozni.</p>
<p>1883-ik évi julius 3-án a nyilvános tárgyaláson beszélte el
harmadizben a tisza-löki vallatás történetét.</p>
<p>Szaggatott előadásában az a lényeges, hogy ő Tisza-Lökön
elszántan vonakodott a holttest átvételére és usztatására vonatkozó
hamis vallomást megtenni, de <span class="pagenum"><a name=
"Page_224" id="Page_224">-224-</a></span> fenyegették s
ijesztgették folytonosan s végül Matej Ignáczot szembeállitották
vele, a ki a szemébe mondta az egész usztatási koholmányt. Ő Matej
szemébe is határozottan tagadta ezt, de azután Matejt
eltávolitották, őt pedig a csendbiztos ismételten kézzel fejbevágta
s bottal is ütötte s botja végével ismételten oldalba lökte. Jelen
volt e bántalmazásnál a vizsgálóbiró, a királyi alügyész s
Karanczai fogházőr. A harmadik oldalba döféstől az alügyész
mentette meg.</p>
<p>Akkor vizet itattak vele, rumos üvegből mintegy másfél
liternyit. Még erre se akart vallani. Az asztalon zsineg volt. A
csendbiztos azt kezébe vette s őt azzal rémitette, hogy megkötözik.
Ő magánosan volt, védője, tanuja, bátoritója senkise volt, a
megkötözéstől nagyon félt, benne voltak már a julius 6-ika és 7-ike
közti éjszakában, egész nap nem evett, éhes volt, el volt gyötörve,
mind teste, mind lelke elvesztette már az ellenállás képességét –
elvégre magára vállalta mindazt, a mit Matej szemébe mondott.</p>
<p>Hogy mit vezettek jegyzőkönyvbe az ő vallomása gyanánt: nem
tudja.</p>
<p>Karanczai volt a tolmács. Azt beszélte magyarul, a mit akart. Ő
maga magyarul nem beszél, csak oroszul és romlott német nyelven. A
jegyzőkönyvet a vizsgálóbiró magyarul irta s azt előtte orosz
nyelven föl nem olvasták.</p>
<p>Valóban furcsa is az a jegyzőkönyv. Más körülmények közt
fegyelmi büntetés érte volna a miatt a vizsgálóbirót. <span class=
"pagenum"><a name="Page_225" id="Page_225">-225-</a></span></p>
<p>A királyi ügyész például nem lehetett volna jelen a vádlott
kihallgatásán. Itt jelen volt a faggatásánál, a kinzásánál s a
vallatásnál.</p>
<p>A vizsgálóbiró maga nem vehet föl, maga nem irhat jegyzőkönyvet,
hanem a törvény szerint jegyzőkönyvvezetőnek kell mellette e munkát
végezni. Ez a tanuja, bizonysága, de ellenőre is a vizsgálóbirónak.
A vizsgálóbiró, a mint ez mindennap előfordul, lehet elfogult,
lehet szenvedélyes, boszus, elkeseredett, feledékeny: kell mellé a
tanu, a kinek jelenléte higgadtságra s figyelemre birja észrevétlen
is. S a jegyzőkönyvvezető egyuttal tanuja és bizonysága a
vádlottnak.</p>
<p>Bary aljegyző nem törődött a törvénynyel. A törvény
alakszerüségeire nem is gondolt az ő vérvádkereső vakbuzgalma.</p>
<p>A tolmács se irta alá a jegyzőkönyveket. Se Matejét, se
Herskóét, s azután teljesen tudatlan és neveletlen fogházőrt nem is
szabad tolmácsként alkalmazni. Hol van a biztositék, hogy ily ember
teljes értelmi hüséggel adja elő mindazt, a mit a szintén
műveletlen s agyonrémitett vádlott szaggatottan, töredékesen
elbeszél vagy elnyöszörög.</p>
<p>De hát elvégre hajnal felé készen lett Herskó vallomása. S most
már az ő személyében akadt zsidó is, ki a jegyzőkönyv szerint
önként bevallotta a tetemusztatást, a vérvádnak s a zsidók
bűnösségének nagy bizonyitékát. Sőt vallomása még ujabb két vagy
esetleg több zsidót is sulyosan terhel! Smilovics Jankelt, a
tutajost és Vider Mórt, a tokaji szatócsot s esetleg az
<span class="pagenum"><a name="Page_226" id=
"Page_226">-226-</a></span> ismeretlen eszlári zsidó asszonyt, a ki
Solymosi Eszter ruháját Tisza-Ladány alatt átadta.</p>
<p>A vizsgálóbiró felfogása szerint igy kellett annak lenni. Hiszen
az csak természetes, hogy a valódi tettesek mindenfelé csak a
zsidók lehettek, nem a keresztyén tutajosok.</p>
<p>Smilovics Jankel elfogatását s a tokaji szatócs kinyomozását el
kellett rendelni azonnal. A kinyomozás gyorsan történt. Vider Mór
szatócs már julius 7-én és Smilovics Jankel már két nap mulva, 9-én
a vizsgálóbiró hatalmában volt.</p>
<p>A szatócsot nem nyaggatták. Nem is hagyott magára tukmálni
semmit, még Matej szembemondása után se. Nála nem járt se Matej, se
Herskó; – ő nála se pipát nem vásárolt, se 56 forintot el nem
helyezett Matej; – ő soha se látta, hírből se ismerte egyiket se.
Azért csak börtönben kellett ülnie sok ideig. Ugy emlékszem: vézna
termetü, vértelen arczú, gyönge izomerejü fiatal zsidó ember volt.
Szinte csodálkoztam, hogy a csendbiztosék vele semmi nyaggatási
kisérletet nem tettek. Szinte ugy látszott, nem hagyta volna magát
sokáig gyötörni, inkább vallott volna, mint a karikacsapás.
<span class="pagenum"><a name="Page_227" id=
"Page_227">-227-</a></span></p>
<h3>III.</h3>
<p class="summary">(Smilovics Jankel. – Az éjjeli vallatás. – Mi a
rab éjszakája? – Smilovics vall. – Utóbb vallomását visszavonja. –
A hullacsempészet meséjének keletkezése. – Smilovics lelkének
mélységei. – Leonidás és Zrinyi más, mint Smilovics. – Szegény
ember ne legyen hős.)</p>
<p>Smilovics Jankel egészen más egyéniség. Eredeti és különös
lélek. A ledér és önző gondolkozásnak valóságos mintaképe. Ugy
vallott maga ellen és a zsidók ellen, a hogy csak a vizsgálóbiró
óhajtotta. Nem is kinozták egy pillanatig se. Könnyelmüen keverte
az ügybe Fógel Amselt és Mendelovics Niszent, Grósz Mártont és
Klein Ignáczot. Vallomását ugyan visszavonta s a törvényszék
1883-ik évi julius 2-iki tárgyalásán a visszavonást annyira, a
mennyire indokolta is, de ha terhelő vallomását tőle független
tárgyi körülmények hamisnak nem bizonyitották volna: egyetlen
szavát se hitte volna el senki, mikor magát ártatlannak bizonyitá.
Nem hittem volna neki magam se. Gondolkozásának sivársága oly
kedvezőtlen hatással volt rám is.</p>
<p>De érdekes törvényszéki alak kétségtelenül.</p>
<p>Először, mint már emlitettem, Nyiregyházán hallgatták ki julius
9-én. Ez a vallomás igaz. Tutajútjának minden részletét üde
emlékezőtehetséggel mondja el. Ekkor még a holttestről s annak
usztatásáról nem tud semmit.</p>
<p>Ezután a hetedik napon, julius 15-én vesznek föl vele ujból
jegyzőkönyvet. Ebben már regényiró képességével <span class=
"pagenum"><a name="Page_228" id="Page_228">-228-</a></span> beszéli
el, miként találkozott a tetemszállitó két eszlári zsidóval s
azután Herskóval s miként vette amazoktól s miként adta át emennek
a holttestet.</p>
<p>Vajjon mi történt julius 9-ike és 15-ike közt? Nem kinozták.
Ismételve határozottan mondja a nyilvános tárgyaláson, hogy őt nem
kinozták, testét nem bántották, testi fájdalmat nem kellett
szenvednie.</p>
<p>Miért vallott tehát másként? Miért nyilatkozott akként, hogy
önmagát is oly sulyosan terhelje?</p>
<p>Azt mondja: faggatták és fenyegették. Fenyegették azzal, hogy
beláthatatlan időkig marad a börtönben. Azután meg fölváltva
kecsegtették és biztatták. Ha vall: néhány nap mulva, egy-két hét
mulva szabadon eresztik s többé nem lesz bántódása.</p>
<p>Hat napon át folyt makacs lelkének puhitása. Elég-e hat nap
arra, hogy a gyötört lélek önmaga ellen s más ártatlan emberek
ellen forduljon?</p>
<p>Attól függ, minő az a lélek az ő eredeti alkatában?</p>
<p>A vizsgálóbiró cselekedte ama hat napon át a szünetlen faggatás
dolgát. Azt mondja Smilovics: részint magához rendelte, részint
hozzáment a tömlöczbe a vizsgálóbiró talán ötvenszer is.
Fölzaklatta nem egyszer éjnek-éjszakáján is. Egyik szavával
rémitgette, másik szavával kecsegtette. Ezt cselekedték
kétségtelenül társai is: rabok, fogházőrök. Önkényt, szokásból,
vagy kitanitva cselekedtek: mindegy. A régi tömlöczök állandó
gyakorlata ez.</p>
<p>Éjjeli faggatás!</p>
<p>Különös dolog ez. Nyiregyházán és Tisza-Lökön <span class=
"pagenum"><a name="Page_229" id="Page_229">-229-</a></span> sokszor
és sok emberrel megtette ezt a vizsgálóbiró és a csendbiztos. A kis
Sarf Móriczot is éjjel birták rá Nagyfaluban a vallomásra.
Csepkanicsot, Herskót. Matejt, Grószt és Kleint és Fogelt is éjjel
abajgatták.</p>
<p>Nem Bary aljegyző találta ki az éjjeli munkát. Furfangos
vizsgálóbirák már előtte is gyakran vélekedtek ugy, hogy sikeres
munka, gyors és remek vallatás biztosabb éjjel, mint nappal. Ha
nagy büntettről s valódi gonosztevőről volt szó: az emberek nem
ütköznek meg az éjjeli vallatáson. Sőt megdicsérik a vizsgálóbiró
erélyét, buzgóságát, szerencsés kezét. Derék biró. Még az éjszakát
is munkában tölti. A vádlottat senki se sajnálja. Ki szánakozik a
nagy gonosztévőn?</p>
<p>Mindez természetes.</p>
<p>De hátha ártatlan ember az, a kit éjszaka faggatnak? Hátha
ártatlan ember lelkét töri meg az éjszakánkint való zaklatás?</p>
<p>Pedig megtöri, ha a lélek nem elég erős, vagy nem eléggé
vad.</p>
<p>Az éjszaka alvásra való. Leszáll a nap, megszünik a világosság,
ránk borul a sötétség, eláll a zaj, csöndesség uralkodik,
szemünk-fülünk nem akad munkára s nem ad munkát az agynak. De az
agy is elfáradt a napi munkában. Sok vért kellett neki gondolattá
feldolgoznia. Áhitja a pihenést ő is és áhitja a testnek minden
része. Az élethez tartozik az alvás. Az élő világ minden alkata
nyugodni akar. A növény, az állat, az ember, az érzések, a
gondolatok egyaránt. S a rabnak kétszeres szüksége van rá. Kivált
ha a rab ártatlannak érzi magát. Hiszen <span class=
"pagenum"><a name="Page_230" id="Page_230">-230-</a></span> egész
nap szakadatlan tünődések, kinzó aggodalmak gyötrik lelkét. Mikor
szabadul? Mikor lesz megint ép a becsület, teljes a szabadság s
virágzó a vagyon? Mikor látja ismét a szeretteit? S azután a
rémképek! A gyerek sir, az asszony beteg, az agg és tehetetlen
szülők éheznek és fáznak!</p>
<p>Bizony a rabnak éjszakán át szükséges az alvás. Mig alszik:
lelke is pihen, szenvedése is. De joga is van hozzá. Hiszen még élő
ember. S kivált ha csak vizsgálati fogoly. Még nem tiporta el a
törvény. Még szabad is lehet. S ha ártatlan: szentül hiszi, hogy
szabad lesz. Nem szabad tőle az álmot elrabolni.</p>
<p>Azonban rátör a vizsgálóbiró. Rátör első álmában esti tíz vagy
tizenegy órakor vagy az éjfélnek perczeiben. S ujra kezdi s minden
éjjel ujra kezdi a vallatást.</p>
<p>Smilovics azt mondja: ötvenszer is faggatta Bary aljegyző. Talán
nincs igaza. Ez a szám magasnak látszik. De hogy sokszor
rányomakodott: bizonyos. E miatt a koldus zsidó Volner a
törvényszék előtt is előállott e panaszszal. Utóbb a királyi
alügyész Egressi Nagy László is összeveszett e miatt a
vizsgálóbiróval. A börtönök felügyelete a királyi ügyészség dolga.
Ő felelős a törvény szerint a börtönrend fentartásáért. De Bary
aljegyző ezzel nem törődött. Keresztül-kasul járt éjjel-nappal a
börtönön, rendelkezett foglyokkal és börtönőrökkel s utóbb is
megbontott minden rendet. A királyi alügyész nem türhette tovább.
Viszály tört ki köztük. A királyi alügyész hirlapokban a
nyilvánosság elé hozta az ügyet. A vége az lett, hogy az alügyészt
elmozditották onnan <span class="pagenum"><a name="Page_231" id=
"Page_231">-231-</a></span> s az ügyet kivették a kezéből. A
vizsgálóbiró maradt győzedelmes.</p>
<p>De legyőzte utóbb Smilovicsot is.</p>
<p>Smilovics mindaddig ellenállott, mig Herskót szemébe nem
állitotta. Herskó huzódozva ugyan, de szemébe mondta Smilovicsnak,
hogy ő adta át a holttestet s ő adott pénzt is annak
usztatására.</p>
<p>Smilovicsot »vörös zsidó«-nak nevezték. Vörös volt haja,
bajusza, szakála s vörös szeplővel tele az arcza. A vörös embert
némi előitélet kiséri Magyarországon. Talán másutt is. Furfangosnak
vagy fondorkodónak, vagy rossz embernek tartják a vörös embert. A
zsidóság a nagy per idején pokolra kivánta a vörös zsidót.
Véletlenül Sarf Móricz is vöröshaju volt kissé.</p>
<p>De azért Smilovics mégis fékezhetetlen dühre gerjedt s mégis
szemközt köpte Herskót, mikor ez a holttestusztatás regényes
meséjét szemébe mondta.</p>
<p>Hanem a düh gyorsan lelohadt. Helyet engedett a ravasz
megfontolásnak. Ezután már sikeres lett a vizsgálóbiró riasztgatása
és kecsegtetése. Beszélt Smilovics, mint a gép, ha meginditják.
Többet tudott ezentul, mint Matej és Herskó összevéve.</p>
<p>Nyomban vitték Eszlárra és Tisza-Lökre. Megjáratták vele a két
község közötti utat sokszor. Meg kellett mutatni: ki az a két
eszlári zsidó, a kitől ő Tisza-Szentmártonnál átvette a holttestet.
Ujabb és ujabb részleteket kellett elbeszélnie. Julius 18-án már
Tisza-Lökön vett fel vele a vizsgálóbiró jegyzőkönyvet. Ebben nagy
elmére mutató találékonysággal rajzolja meg az <span class=
"pagenum"><a name="Page_232" id="Page_232">-232-</a></span> áltetem
csempészetének mesterei képét. Ebben már Fogel Amselt és
Mendelovics Niszent is belerántotta az usztatás történetébe.</p>
<p>Valósággal nem is volt Smilovics ostoba ember. A vizsgálati
fogság alatt tökéletesen megtanult magyarul beszélni, a mi nem
mindennapi dolog. De elmességét a nyilvános tárgyaláson még jobban
be tudta bizonyitani.</p>
<p>Ezután három hónapon keresztül nem zaklatták. Ő se panaszkodott,
de a vizsgálati iratok közt sincs semmi nyoma. Csak október 19-én
hallgatta ki ujra a vizsgálóbiró s ekkor is változatlanul megmaradt
hamis vallomása mellett.</p>
<p>Sajátságos. Ekkor már maga is szentül hitte a holttestusztatás
megtörténtét. Azt ugyan tudta, hogy a mit erről beszélt: mindaz
valótlan, de a mit erről mások beszéltek, azt hitte. E hitében irta
Rózenberg Hermanhoz szeptember 17-én azt a levelet, a melyről már
korábban megemlékeztem.</p>
<p>Később nagy tusakodás támadt lelkében. Százszor meg százszor
kérdezte magától: vajjon miért is kellett neki ezt a hamis
vallomást tennie?</p>
<p>Hogy ne kinozzák?</p>
<p>Jól van. Ezért érdemes volt megtennie. Okos ember csak nem
kinoztatja magát, ha azt puszta beszéddel, ha mindjárt hazugsággal
is elkerülheti. Most már azonban nem kell félnie a kinzatástól.
Novemberben, deczemberben a védők is beleavatkoztak már a vizsgálat
vezetésébe. Értesült a börtönben valamikép arról, hogy én november
12-én nagy előterjesztést nyujtottam <span class="pagenum"><a name=
"Page_233" id="Page_233">-233-</a></span> be a törvényszékhez, a
melyben a vizsgálóbiróság eddigi téves és hibás működése
kegyetlenül szét van zilálva. Érezték valahogy az összes foglyok,
hogy Bary aljegyző korlátlan hatalmának most már vége s hogy
Tisza-Lökre kirándulni, nappal a Hajnalosi pusztán vadászgatni,
éjszakánként a csendbiztos segélyével a vádlottakat nyaggatni
ezentul nem lehet. Nem kellett most már a kinzatástól tartani.</p>
<p>Ámde ő nemcsak félelemből vallott hamisan. Hanem azért is és
leginkább azért, mert a vizsgálóbiró nyomatékosan megigérte neki és
sokszor megigérte, hogy mihelyt vall, nyomban szabadon
bocsátja.</p>
<p>Hova lett hát ez az igéret?</p>
<p>Elmult az 1882-ik esztendő. Ő julius 7-ike óta rab. Olyan rab,
mint a többi, a ki szilárdan megmaradt az igazság mellett. Mit ér
akkor a hamis vallomás, ha az embert még szabadon se eresztik
miatta?</p>
<p>Rosszul számitott. Rossz üzletet csinált. Ez a gondolat nem
hagyta nyugodni.</p>
<p>Végre megszünt lelkének tusakodása. Elhatározásra jutott. Neki
jóvá kell tennie, a mit eddig önmaga ellen vétett. Elvégre elég
volt a börtönben fél évig sinylődnie. 1883. évi január 11-én
jelentkezett a királyi ügyészségnél és kérte ujból való
kihallgatását. Elrendelték. Ekkor aztán elmondta, hogy mind julius
15-iki, mind julius 18-iki vallomása hamis. Nyiregyházán rémitették
és kecsegtették, Tisza-Lökön disznóólba zárták, azért vallott.
Egyuttal hivatkozott alkalmas tanukra, hogy ő junius 11-én át se
adhatta a holttestet Tisza-Szentmártonnál <span class=
"pagenum"><a name="Page_234" id="Page_234">-234-</a></span> és
Tárkánynál s Herskóval, Grószszal és Kleinnal akkor és ott nem is
találkozhatott, mert ő ezen az egész napon át Tisza-Kerecsenyben
volt, Benczi nevü korcsmárosnál étkezett; tudja ezt a korcsmáros
felesége, fia s leánya is s tudják Veintag Ignácz őrladányi és Vein
Samu gergelyi lakosok, a kikkel tanácskozott, tárgyalt, társalgott
egész nap. Tisza-Kerecseny pedig Tárkánytól jó 35 kilométernyire
van s ő nem madár, hogy oda-vissza röpülgessen.</p>
<p>Képzelhető az elámulás, mely e vallomásra meglepte a vérvádhivő
és tettes-kutató urakat. Hiszen ha Smilovics most igazán beszél:
akkor Matej és Herskó egész holttestusztatási meséje szemen szedett
hazudozás. Akkor a csonkafűzesi szakértők munkája is tévedés,
tudatlanság és ámitás. Akkor összedül az eddigi vizsgálat minden
mesterkélt eredménye s akkor Szakolczai Julcsa beszéde szentirás és
szegény Solymosi Eszternek nem ontotta vérét senki.</p>
<p>Akkor a vérvád ostoba babonává sülyed s a zsidók ártatlanok.</p>
<p>Csakhogy én előttem most már az lett fontossá a nyilvános
tárgyaláson: miféle munkát végzett Smilovics lelke, a mikor arra a
leleményes és részletes vallomásra szánta el magát, a mely most már
hamisnak bizonyult?</p>
<p>Mert vallomása nem pusztán betanitott vallomás volt. Nem is
csupán a hozzá intézett kérdésekből állitotta össze a koholt
történetet.</p>
<p>Matej és Herskó igy cselekedett.</p>
<p>Az egész usztatási mesét a vizsgálóbiró titkos tanácsa
<span class="pagenum"><a name="Page_235" id=
"Page_235">-235-</a></span> költötte. Volt néhány szilárd pont, a
mely körül a mesét meg lehetett szőni.</p>
<p>A szakértő orvosok azt mondták, hogy a csonkafűzesi holttest nem
Solymosi Eszter. A ki ezt elhitte: akár bárgyu, akár okos észszel,
ebből csak azt következtethette, hogy a holttest tehát valamely
idegen nőszemélyé.</p>
<p>Ámde a holttesten kétségtelenül Solymosi Eszter ruhája volt.
Minthogy ez a ruha önmagától a holttestre rá nem mászott: valakinek
a holttestet föl kellett öltöztetni.</p>
<p>De hát az a valaki hol vette a ruhát?</p>
<p>Bizonyosan a zsidók adták neki. Még pedig az eszlári zsidók.
Hiszen a vérvád szerint ők emésztették el Esztert, tehát a ruha
csak az ő kezükbe kerülhetett.</p>
<p>Most az a kérdés merült föl: honnan került az idegen nőszemély
holtteste?</p>
<p>Eszlárról és környékéről senki se hiányzott, tehát más vidékről
kellett azt megszerezni és odaszállitani.</p>
<p>Hogy ki szállitotta oda: az kétségtelen. A tutajosok
szállitották oda, mert az ő tutajuk mellett találták. Bizonyára
kellett zsidónak lenni a tutajokon, mert keresztyénre és ostoba
tutajosokra ily nagy és titkos dolgot a zsidók nem bizhattak.</p>
<p>Ennyiből állott a csonkafűzesi és eszlári halottszemle után a
gondosan kikoholt mese. Tovább fejleszteni a mesét egyelőre nem
lehetett, mert csak ennyire volt elegendő támaszték. Be kellett
várni, hogy a tutajosok közt lesz-e zsidó? <span class=
"pagenum"><a name="Page_236" id="Page_236">-236-</a></span></p>
<p>Lett. Köztük találták Herskó Dávidot. A mese valószinűbbé
vált.</p>
<p>A tutajosok oroszul beszéltek, de az urak nem tudtak oroszul.
Kellett teljesen megbizható s tőlük teljesen függő ember, a ki
tolmács legyen. Ilyet találtak Karanczai József fogházőr
személyében s azért ez időtől, a tutajosok kézrekeritésétől kezdve
a fogházőr mindig az urak körül volt. Ő volt a tolmács, a tanu, a
vallató és kinzó segéd, a foglyok kisérője, időnként még a pandurok
parancsnoka is. Ő vele közölték az egész összeszőtt font mesét.</p>
<p>Csepkanicscsal nem boldogultak. Ez a tutajos minden gyötrésnek
ellenállt s megtörni nem tudott.</p>
<p>De Matej már más ember volt. Ő már akkor is megrémült, a mikor
még kis ujjal sem nyultak hozzá. Kész volt vallani mindent. Csak
azt nem tudta, mit valljon. Ámde jól tudta ezt Karanczai. Ennek
kérdéseit, oktatásait, egész elbeszélését mohón szivta magába
Matej, hogy azután a tutajút részleteivel kiegészitve,
körülményesen elmondhassa a vizsgálóbiró előtt.</p>
<p>A mesébe bele lehetett volna illeszteni, hogy a holttestet
Bustyaházától, vagy Máramaros Szigettől, vagy Mező-Váritól
usztatták Herskó és a tutajosok. Ám a titkos tanácsnak száz oka
volt arra, hogy ezt meg ne kisértse.</p>
<p>A tutajok elindulási szinhelye Bustyaháza volt. Matej csak olyan
mesét mondhatott, a mely Bustyaházánál kezdődik. Ámde itt még
kicsiny a Tisza, a tutajok összerovását csak itt kezdték, itt száz
meg száz ember <span class="pagenum"><a name="Page_237" id=
"Page_237">-237-</a></span> jár éjjel-nappal a parton is, a vizen
is. Lehetetlen elképzelni, hogy ha itt holttestet csempésznek:
valaki azt észre ne vegye. S aztán éppen nem volt arra semmi
támaszték, hogy akár Herskó, akár más, miként vitték volna oda
Máramaros-Szigetről a holttestet.</p>
<p>A titkos tanács fejében sokáig mozgott Máramaros-Sziget. Ez
nagyobb város, itt sok zsidó lakik, itt már gazdag zsidók is
vannak, gazdag zsidók nélkül pedig holttest szerzése és szállitása
meg nem történhetett. Ehhez pénz kellett. Szegény napszámos zsidó
ilyesmire nem is gondolhatott önmagától.</p>
<p>Van ennek nyoma az iratok közt.</p>
<p>Julius hónapban névtelen levél érkezett Máramaros-Szigetről a
nyiregyházi törvényszék elnökéhez, melyben az iró elmondja, hogy
öreg Vájzer nevü szigeti zsidónak volt egy szolgálója, a ki
megbetegedett, kórházba került s ott meg is halt. A szigeti rabbi
és Káhán Kálmán szigeti gazdag zsidó tervezte ki az áltetem
csempészését. Az elhalt szolgáló holttestét alkalmazták erre a
czélra. Káhán adta a pénzt az usztatáshoz Smilovicsnak.</p>
<p>Ezt a levelet az elnök átadta természetesen a vizsgálóbirónak.
Csináljon vele, a mit tud és akar.</p>
<p>A levél alapján való intézkedésre azonban nem került sor. Talán
utóbb azt is megértjük: miért nem.</p>
<p>Honnan eredt ez a levél? Ki irta ezt?</p>
<p>Ez a kérdés nincs földeritve. Valami könnyen nem is lehetett
volna. De nekem ez a levél sok tünődést okozott. <span class=
"pagenum"><a name="Page_238" id="Page_238">-238-</a></span></p>
<p>Megnéztem jól, a papirosnak, tintának vagy kézirásnak mását nem
találnám-e meg a nyiregyházi, tiszalöki vagy eszlári papirosok,
tinták, vagy kézirások között. Tele voltam utóbb már gyanuval magam
is. A levelet nem valami képzelődő máramaros-szigeti ember
ötletének tartottam. Ki tudná azt Máramaros Szigeten, hogy
Smilovics holttestet szállitott, holott teljesen bizonyos, hogy
holttestet se ő, se más nem szállitott.</p>
<p>A névtelen levél betüiben s tintájában Karanczai József fogházőr
kezeirását véltem fölismerni. Természetesen csalódhattam is. Hiszen
Karanczaitól egyéb irást, mint neve aláirását nem is láttam. Az ő
nevében csak 12 betü van, ebből is kettő nagybetü, a vezeték- és
keresztnév kezdő betüje. Tehát csak 10 betü vonásait hasonlithattam
össze, holott a magyar nyelv 28 betüvel irja szavait. Nem is
szóltam róla a biróság előtt. Nem is volt rá okom valami nagy, mert
a rabbi ellen és Káhán ellen ugy se inditották meg a
vizsgálatot.</p>
<p>A titkos tanács Mező-Várit is kihagyta a holttestszállitás
meséjéből. Itt sokáig időztek a szeklenczei tutajosok, de itt is
száz meg száz ember zsibong éjjel-nappal a parton s a tutajokon. Ez
nagy tutajrakodó hely. Zsidó is nagy számban tanyázik itt.
Ügynökök, sáfárok, tüzifa- és épületfatulajdonosok, kocsmárosok,
boltosok, pálinkamérők. Nagyon nehéz lett volna ezek közül egy vagy
két zsidót kiszemelni, a kivel Herskót a holttest kérdésében
összekapcsolhatták volna. Erre a titkos tanács nem
vállalkozott.</p>
<p>Valami ezután következő kikötőt kellett kiválasztani.
<span class="pagenum"><a name="Page_239" id=
"Page_239">-239-</a></span> Az volt a kérdés: hol találkozott
Herskó másik zsidóval?</p>
<p>A szeklenczei tutajosok vallomásából kiderült, hogy a mikor
junius 7-én Tisza-Kerecseny alatt elvonultak, a parton Smilovics
Jankel állott s ez zsidó-német nyelven néhány szót váltott
Herskóval. Jó messziről történt a szóváltás, mert Herskó a Tisza
közepén vonult lefelé, Smilovics pedig a szárazon volt.</p>
<p>Smilovics személyében meglett tehát az a zsidó, a ki a
holttestet átadhatta. E körülmény megint olyan támaszték volt, a
mely körül a titkos tanács Karanczai segélyével tovább szőhette,
tovább fejleszthette a tetemusztatás tündérmeséjét. Smilovics, a
furfangos »vörös zsidó« is alkalmas volt erre egy ideig.</p>
<p>Csakhogy Smilovics nem csak annyit mondott, a mennyit a titkos
tanács kigondolhatott, hanem annál sokkal többet. Kinek juthatott
volna eszébe például az eszenyi és tisza-szent-mártoni kirándulás
Kesztenbaum Gimplihez és Rubenstein Májerhez? Kinek lehetett volna
sejtelme is Fogel Amselről és Mendelovics Niszenről?</p>
<p>Igaz, hogy Smilovicsnak, ha már magára vállalta Karanczai
segitségével Herskó beszéde után a holttestet, arra is meg kellett
felelnie, hol vette hát ő azt a holttestet? Ám az eszlári
sugdosások után rámutatott Grószra és Kleinra; ime ezek hozták. De
annál kevésbbé kellett neki Fogelt és Mendelovicsot mégis berántani
a hinárba.</p>
<p>S egyebekben is szinezte-himezte, tarkitotta a tetemusztatás
meséjét. <span class="pagenum"><a name="Page_240" id=
"Page_240">-240-</a></span></p>
<p>Azért gerjesztette fel kiváncsiságomat, vajjon minő utakon járt
az ő lelke, a mikor hamis vallomását megcsinálta?</p>
<p>Nyilatkozatai, melyeket a julius 2-iki nyilvános tárgyaláson
tett, bevilágitanak lelke mélységébe. A törvényszéki elnök, a
közvádló királyi főügyészi helyettes, én és védőtársaim intéztünk
hozzá kérdéseket.</p>
<p>Miért vallott hamisan?</p>
<p>– Kérdeztek, fenyegettek, ijesztgettek!</p>
<p>– Kénytelen voltam vallani, mert féltem, hogy a csendbiztos elé
visznek s megkinoznak, a mint láttam, hogy Fogelt kinozzák.</p>
<p>De hiszen őt nem kinozták!</p>
<p>– Engem nem kinoztak. Hiszen épen azért fecsegtem össze mindent,
hogy ne kinozzanak.</p>
<p>– Agyon hagyjam magam ütni? Édes apám husz év előtt meghalt már,
de azért arra is rámondtam volna a tetemusztatást. Mert én ugyan
szegény ember vagyok, de azért élni akarok a világon.</p>
<p>Annyit csak tud, hogy a törvény a kinzást, botozást, testi
fenyitést szigoruan tiltja.</p>
<p>– Törődnek is azzal az urak, meg a pandurok. Hát Fogelt miért
kinozták? Az én törvényem se különb, mint a Fogelé.</p>
<p>Miként ijedhetett meg a puszta fenyegetésre? Azután mi sulya van
a fenyegetésnek, ha kis ujjal sem nyultak hozzá?</p>
<p>– Éjszakánként járt be hozzám a vizsgálóbiró. Volt nálam
ötvenszer is, mindig fenyegetett. Tisza-Lökön <span class=
"pagenum"><a name="Page_241" id="Page_241">-241-</a></span>
mögöttem állt a csendbiztos és három pandur. Ha ott nem lettek
volna, én is másként beszéltem volna. Egyszer bezártak a
disznóólba. Hát ez talán jó mulatság? Azután itt ülni a tömlöczben
esztendeig. Hát ez nem kinzás? Nem fenyegetés?</p>
<p>Miért nem jelentkezett a törvényszéknél mindjárt s miért nem
tett panaszt? Majd segitett volna a törvényszék!</p>
<p>– Mit tud a buta ember? Mit tud az olyan paraszt, mint én
vagyok? Nem vagyok én tanult ember. Ha nyolcz vagy tíz iskolát
végeztem volna, majd én is másként beszéltem volna. Az oláhnak meg
tudtam mondani; ezt a szeget ide vagy amoda verd be, de egyebet
mondani nem tudok. Mit tanultam én az életben? A tutajkormányt
vezetni. Ha malomnak megy neki a tutaj, onnan azt eltaszitani.
Hajszra vagy csáléra tartani. Ha nagy a szél: kikötni s ott
lefeküdni. Jól enni, inni és aludni!</p>
<p>Miért épen Grószra és Kleinra fogta rá a holttest
szállitását?</p>
<p>– Valakire rá kellett fognom. Véletlen volt az egész. Ép ugy
ráfoghattam volna másik két eszlári zsidóra!</p>
<p>Hát Fogelt és Mendelovicsot miként keverhette bele az ügybe.
Tudta, hogy elfogják őket is. Ez lelkiismeretlenség.</p>
<p>– Láttam, hogy bajban vagyok. Olyan embereket választottam ki, a
kikről tudtam, hogy igazolni tudják magukat s akkor én is
megszabadulok. Mendelovics sógorom volt. <span class=
"pagenum"><a name="Page_242" id="Page_242">-242-</a></span></p>
<p>– Másért se nagyobb kár, mint értem. Szenvedjen más is, ha nekem
ártatlanul szenvednem kell.</p>
<p>Látta Fogelt, mikor a vizsgálóbiró szakálánál fogva huzta állát
fölfelé s azután, mikor őt kituszkolták, hallotta jajgatását. Nem
esett meg a szive?</p>
<p>– Mit csinálhattam? Hát engem üssenek?</p>
<p>Igy beszélt Smilovics.</p>
<p>Hiven idéztem szavait a jegyzőkönyvből. Csak a szétszórt
mondatok egy részét hoztam össze csoportonként. Igy beszélt –
álmélkodásunkra!</p>
<p>Vajjon igaza volt-e?</p>
<p>Nem volt igaza.</p>
<p>Hazudni komoly ügyben nem szabad. Ha kinozzák, ha kerékbe törik,
ha kegyetlen halállal pusztitják el, ha börtön fenekén kell
elrothadnia, ha szép s nemes vidámságu élet vár rá s e helyett a
poklok gyötrelmei töltik meg minden nappalát s minden éjszakáját:
hazudni akkor se szabad.</p>
<p>Ez az igazi erkölcs. Ezt tanitja a vallás. Ezt csöpögtetik
szivébe gyermekségétől kezdve. Az igaz erkölcs magasságába kell
felnőni az emberi léleknek. Ha oda nem nő fel: akkor állat marad.
Ne hivatkozzék Jézusra az, a ki megszegi a törvényt. De ne
hivatkozzék Mózesre se. Szakadjon el Istentől s minden szentjeitől.
Szakadjon el még a jó lélektől is. Mindent el kell türni és
szenvedni az igazságért, mint a hogy a hősök, a szentek, a
vértanuk, a hitvallók, Izrael igaz fiai s az elmult korszakok
dicsőséges alakjai eltürtek, elszenvedtek.</p>
<p>Erre oktatnak a tudósok és a bölcsek, a szentirások <span class=
"pagenum"><a name="Page_243" id="Page_243">-243-</a></span> és a
fényes példák s a művészet nagy alkotásai: költemények, festett
képek és faragott kövek és hősi dalok.</p>
<p>Te vörös zsidó, te Smilovics, te megszegted a törvényt s
megrontottad az igazságot. Hamis szavakat ejtettél ki szádon,
nyelved álnok munkát végezett s ártalmas meséiddel keserves bajba
keverted Grószt és Kleint, Fogelt és Mendelovicsot. S mindezt
megcselekedted azért, mert féltetted a bőrödet. Gyarló elméddel ugy
okoskodtál, hogy inkább másokat kinozzanak, semmint téged
kinozzanak. Példát vehettél volna Svarcz Salamon metsző esetéből.
Te erős, egészséges férfi voltál, ez a metsző pedig ösztövér,
kiéhezett, inarogyott, erejefogyott szánalmas alak. S ez mégis
keserü elszántsággal odaállott a biró elé, mondván: én öltem meg az
eltünt lánykát, én dobtom tetemét a Tisza vizébe, engem akaszszatok
fel, fajomat és felekezetemet ne bántsátok! De te vörös szakálu
Smilovics, te jobban szeretted a te hitvány életedet s testi
épséged nyomorult kényelmét, semmint az igazságot s a magasztos
önfeláldozás hősi erényét.</p>
<p>És mégis van számodra mentség, noha meg se érdemled.</p>
<p>Bizony csak állat az ember nagyrészben s nem csupán csak
istennek szentje. Az állat pedig menekül a bajtól és fájdalomtól, a
hogy’ csak tud. Mit érne az a világnak, ha egy nyomoruságos
tutajosban is halálra kész hősi lélek laknék? Neki az evezőt kell
huzni s a kormányrudat tartani, nem pedig a thermopiléi szorost
védelmezni, vagy Szigetváránál Szolimán világverő török szultánnak
utját állani. Azt az evezőt pedig mindennap kell huzni, mert
különben másnap már nincs kenyere <span class="pagenum"><a name=
"Page_244" id="Page_244">-244-</a></span> se neki, se éhező
porontyainak. Könnyü Leonidásnak hőssé válni, a ki király volt s a
kinek országa volt. És Zrinyi Miklósnak is könnyü, a ki zászlós úr
volt s a kinek tizenhat vára és uradalma s nagy hadserege volt!
Siró asszony, éhező gyerek tőlük nem kért száraz falatot mindennap.
S aztán nekik nem is kellett Thermopilét és Szigetvárát évről-évre
mindennap védelmezni. Egy napon és egy halállal levetettek magukról
minden gondot s egészen elvégezték munkájukat, holott a nyavalyás
tutajosnak kora tavasztól késő őszig mindig huzni kell az evezőt,
mert neki meg az a dolga. S a hősök után megmaradt az ország is, a
tizenhat uradalom is. De mi marad a tutajos után? Zsiros kalap,
elnyütt szürdolmány, foszladozó bocskor. Ezek miatt nem érdemes
hőssé lenni. S a hellének hős királyának s a magyarok hős vezérének
nevét ajkukra vették a történetirók és a lantosok, elzengték s
örökké zengik dicsőségöket minden nemzetnek s minden korszaknak
számára az idők végeig. De ki törődik a rongyos tutajossal, ha még
olyan nagy hős lenne is, mint amazok? Holttestét gödörbe rugják;
gödrét földdel befödik; a földet tavaszra ellepi a fű; a füvet juh,
kecske, disznó lerágja s azzal vége az életnek, a névnek és
emlékezetnek örökké.</p>
<p>Hőssé lenni nem szegény embernek való ipari foglalkozás.</p>
<p>– Mit tanultam én az életben?</p>
<p>Ezt a kérdést veti föl önmaga előtt vörös Smilovics. De meg is
felel rá e szavakkal: <span class="pagenum"><a name="Page_245" id=
"Page_245">-245-</a></span></p>
<p>– Jól enni, inni és aludni!</p>
<p>Hejh, te tutajos, – a te lelked tökéletessége még csak akkora, a
mekkora tíz ezer év előtt volt a te ősödé, a vademberé. De mégis
akkora, a mekkora majd csak néhány száz év mulva lesz unokádé, az
agyon művelt és éheztetett emberiségé. A messze multnak s a közel
jövendőnek vagy te igazi mintaembere. Önző és okos. A ki semmi
mással nem törődik, csak önmagával. Megvetésre méltó, de azért
igazságát elvitatni nem lehet. Talán jobb még, de semmi esetre se
rosszabb, mint azok az urak, birák, csendbiztosok és pandurok, a
kik őt a disznóólba zárták s a kikről a világ azt tartja, hogy ők
az igazságot szolgáltatják ki.</p>
<h3>IV.</h3>
<p class="summary">(Mendelovics Niszen könnyü szerrel igazolja
magát. – Fogel Amsel és tanui. – Vallatása. – A tyukól. – Az
egyiptomi harmadik és negyedik csapás. – Fogel inkább meghal,
semmint vallomást tegyen. – A pandur lova előtt. – A sötét
börtön.)</p>
<p>De mi történt hát Fogellel és Mendelovicscsal, a kiknek
történetét eddig még el nem beszéltük?</p>
<p>Mendelovicscsal gyorsan végezhetünk. Az ő története rövid.</p>
<p>Vajnági lakos, 44 éves életkoru zsidó. Van neje és négy
gyermeke. Tutajos sáfár. Eddig még nem állott törvény előtt.
Erkölcsi bizonyitványa jó.</p>
<p>Közvetlen tanu nem terhelte őt, még hamis tanu se. Csak
Smilovics ejtett ki száján annyit, hogy Fogel Amsel emlitette neki,
hogy Mendelovics is tudott a <span class="pagenum"><a name=
"Page_246" id="Page_246">-246-</a></span> holttestszállitásról. Ezt
julius 18-án mondta Smilovics s a vizsgálóbiró nyomban elrendelte
Mendelovics elfogatását. Másnap julius 19-ikén már elfogták és
Nyiregyházára kisérték, julius 20-án pedig már kivitték
Tisza-Eszlárra s ott vallatóra fogták.</p>
<p>Nyugodtan s határozottan igazolta magát.</p>
<p>Haas nevü fakereskedő részére szállitott tutajokat.</p>
<p>Bustyaházáról május 19-én indult el. Tehát oly időben, a mikor
még a vérvád vizsgálatát a rendes biróság meg se inditotta, a mikor
még se zsidó, se biró nem is álmodhatott arról, hogy esetleg
áltetem csempészetére és usztatására is rákerülhet a sor. Junius
28-án ért tutajaival Szegedre. Oda kellett az épületfa. Utközben
látta Fogelt Mező-Várban junius 5-én vagy 6-án. Fogelt különben már
7–8 éve óta ismeri.</p>
<p>Házkutatás tartottak nála. Nem találtak nála semmi gyanus
dolgot. De 40 forintnyi készpénzt találtak. Bary aljegyző ezt
gyanusnak vélte. Ám e pénz kérdését tisztába hozta. Haas
fakereskedő könyvvezetője, Grünfeld adott neki a tutajszállitási
vállalat árában kialkudott dijként 300 forintot. Ebből 260 forintot
kifizetett a tutajosoknak, 40 forint pedig megmaradt saját
dijaként.</p>
<p>Nem kinozták. Sokáig nem is faggatták. Minden állitása igaznak
bizonyult. A tetemsikkasztás koholói szerint se lehetett még szó
Mező-Váriban junius 5-én vagy 6-án a holttestről. Ez idő után pedig
ő nem találkozhatott se a szeklenczei tutajosokkal, a kiket Herskó
vezetett, se Smilovics tutajaival. Ezek mind később <span class=
"pagenum"><a name="Page_247" id="Page_247">-247-</a></span>
indultak s több napi viziuttal jártak utána s őt el nem érhették,
mert ő állandóan saját tutajain tartózkodott.</p>
<p>Nem vált be tehát se vádlottnak, se tanunak.</p>
<p>Ostobaságnak bizonyult az a birói cselekmény, a mely szerint
elfogták, hurczolták, előzetes vizsgálati fogságba helyezték.
Törvényesen még meg se lehetett idézni a nyilvános tárgyalásra. Nem
is idézték meg.</p>
<p>Fogel Amselnek más lett a sorsa.</p>
<p>Ez Fejéregyházán lakott Máramaros-Sziget mellett. Már idősebb
ember, 50 éves, zsidó, van neje s hat gyermeke. Ez is tutajos sáfár
s ez év tavaszán Haas Miksa máramaros-szigeti fakereskedő tutajait
szállitotta ő is.</p>
<p>Julius 18-án, rendelték el letartóztatását, 19-én Nyiregyházára
kisérték s másnap őt is, mint Mendelovicsot Eszlárra vitték s 20-án
vettek föl vele először jegyzőkönyvet.</p>
<p>Elmondta, hogy május 30-án indult el tutajaival
Máramaros-Szigetről s 6 kötésen 24 emberrel julius 6-án ért
Szolnokra.</p>
<p>Junius 12-én, hétfőn érkezett Eszenybe s ott vesztegelt 23-ig.
Ez idő alatt valamelyik napon ment el Smilovics Eszeny alatt a
Tiszán s ő váltott is vele néhány szót. Határozottan
visszaemlékezve, ez 18-án vasárnapon történt. Ő parton állott,
Smilovics a nagy vizen ment lefelé. Smilovicsot tiz év óta ismeri.
Odakiáltott hozzá a partról:</p>
<p>– Miért megy a nagy vizen?</p>
<p>– Kicsiny a tutajom s van elég emberem. <span class=
"pagenum"><a name="Page_248" id="Page_248">-248-</a></span></p>
<p>Ez igaz is. Meg nem terhelt tutajjal s elég emberrel az áradó
nagy vizen is biztosan lehet menni. Zátonytól, malomba vagy partba,
vagy sarkantyuba ütközéstől meg lehet a tutajt menteni.</p>
<p>Fogel és tanui tisztába hozták a tutajok egész utirendjét.
Junius 4-től 8-ig időztek Mező-Váriban. Eszenybe érkezésük előtt
8-án, 9-én, 10-én és 11-én este Badallón, Kis-Aron és
Vásáros-Naményon felül s Nagy-Lónyán kötöttek ki s háltak meg, ugy
értek 12-én Eszenybe.</p>
<p>Itt rakták meg a tutajaikat Bájer Herman kisvárdai fakereskedő
részére. Sümeghy Istvánnak a parton levő faraktárából 163 ölnyi
tüzifát terheltek, e miatt kellett ott annyi ideig vesztegelni.</p>
<p>Tanukra hivatkozott Fogel, a kikkel igazolni törekedett
utazásának napjait s naponként való hollétét.</p>
<p>Tanui első sorban tutajos társai voltak. Három ugynevezett oláh.
Nevük: Popovics Bazil, Horka Bazil és Hörba Bazil. Ezekkel ment egy
tutajon. Java idejebeli fiatal férfi mind a három s jóravaló
embernek látszik mind a három. Semmi gyanu se merült föl arra
nézve, hogy valaki megoktatta volna őket, hogy miként valljanak.
Fogel nem tudta előre, hogy őt miért fogják el s miért kisérik
Nyiregyházára, Eszlárra, Tisza-Lökre. A fogságból hivatkozott e
tanukra, tehát ezekkel se ő, se az ő utasitása szerint senki más
előre nem beszélhetett.</p>
<p>E tanuk határozottan beszélnek mind első kihallgatásuk
alkalmával, mind a végtárgyalásnak junius 28-iki napján. Beszédjük
összevág. Kijelentik eskü alatt, hogy <span class=
"pagenum"><a name="Page_249" id="Page_249">-249-</a></span> Fogel
Máramaros-Szigettől kezdve lefelé mindig velük volt. Különösen
Eszenyben időzésük alatt junius 12-től 24-ig velük töltött éjt és
napot, a tutajtól sohasem távozott s ha élelemért ment a faluba,
oda is mindig másod- vagy többedmagával ment. Velük dolgozott
mindenben.</p>
<p>Igazolták, hogy Tisza-Kerecsenyben nem kötöttek ki, ott meg sem
álltak, hanem Vásáros-Naménytől megállapodás nélkül mentek a lónyai
határig s junius 11-én Nagy-Lónyán kötöttek ki s ugy mentek 12-én
Eszeny alá.</p>
<p>Az eszenyi tartózkodást igazolja Bájer Herman kisvárdai
kereskedő is. E tanu a tárgyaláson nem csupán emlékezetből, hanem
naplója segitségével beszélt. Fogel Eszenyből irt neki levelet, ő
14-én ment Eszenybe s ettől kezdve 24-ig jól tudja Fogel ottlétét.
Hogy nappal mindig vele volt Fogel, azt teljes biztossággal
igazolja, mert a terhelésnél, az ölfa-berakásnál mindig együtt volt
a tutajosokkal.</p>
<p>Kihallgatták Csonka István eszenyi lakost, a Sümeghy-féle
faraktár bátor tekintetü kerülőjét is. Nyilt eszü kálvinista magyar
paraszt. Fogelra nem emlékezett határozottan.</p>
<p>– A nyáron át, ugymond, több csatában érkeztek oda zsidó
sáfárok; egyik több, másik kevesebb ideig volt ott, ő bizony nem
tudja, melyik volt a Fogel.</p>
<p>Igy beszéltek a többi kerülők is: Barta András, Halász Péter,
Molnár István. Semmi gondjuk a sáfárokra. Egyik sáfár olyan, mint a
másik. Nem barátkoznak ők semmiféle sáfárral. <span class=
"pagenum"><a name="Page_250" id="Page_250">-250-</a></span></p>
<p>Hol találkozhatott volna tehát Fogel Smilovicscsal?</p>
<p>Smilovics junius 5-től 14-ig Kerecsenynél állt tutajával. Fogel
11-én ment el Kerecseny alatt, de nem állt meg. Itt tehát a
holttest csempészete fölött nem lehetett tárgyalni.</p>
<p>Fogel 12-től 24-ig Eszeny alatt állott tutajaival. Itt 14-én
vagy 15-én haladt el Smilovics az ő tutajával, de ő se kötött ki e
helyütt. Az összebeszélés tehát itt is lehetetlen volt.</p>
<p>Van még egy lehetőség.</p>
<p>Hátha a két sáfár junius 12-ikétől 14-ig éjszaka találkozott
egymással? Hátha vagy Smilovics ment át Kerecsenyből Eszenybe, vagy
pedig Fogel Eszenyből Kerecsenybe?</p>
<p>Csakhogy a két hely közti távolság a legrövidebb úton is 19
kilométer, s a ki egész nap fát hord a tutajra: az ezt az utat
gyalog oda-vissza 8 óránál kevesebb idő alatt meg nem teszi.
Kocsija-lova nem volt egyiknek se. A tutajosok mind azt állitották,
hogy Fogel mindig velük aludt a kalyibában. Junius közepén az
éjszakai sötétség nem több hat óránál, sőt annyi sincs. Fogel
távollétét okvetlenül észrevették volna. De arra sincs semmi
jelenség, hogy Smilovics elhagyta volna Kerecsenyben éjszakára
tutaját.</p>
<p>Különben a titkos tanács tetemusztató meséjébe se vág bele
Fogelnek és Smilovicsnak Kerecsenynél vagy Eszenynél való
találkozása. Hiszen e mese szerint Smilovics már junius 11-én
átadta Herskónak és Matej Ignácznak a holttestet, tehát Smilovics
és Fogel ugymondott <span class="pagenum"><a name="Page_251" id=
"Page_251">-251-</a></span> összebeszélésének idejét előbbi napokon
kell keresni.</p>
<p>De hát mely napokon?</p>
<p>Smilovics junius 5-én ért Kerecsenybe, tehát neki Mező-Váriból
legalább 4-én reggel el kellett indulnia. A két kikötő egymástól
tiszai úton 70 kilométer. Fogel pedig 4-én ért Mező-Váriba, vagy ha
ide ért volna is például 3-án este, a tárgyalásra csak kevés idő
jutott s legföljebb éjszakai idő.</p>
<p>Ez ugyan nem volna akadály. Bűnös emberek éjjel is tudnak
tárgyalni. S aztán holttest fölött tárgyalni az éjszaka, a sötétség
különösen alkalmas.</p>
<p>Csak egy nagy akadálya van e föltevésnek. A tetemusztató mese
szerint a holttest, melyet Csonkafűzesnél találtak, legfeljebb tiz
nap óta halott. A mese szerint tehát az junius 8-ika előtt még
eleven volt. No az pedig mégis bizonyos, hogy olyan nőnek
holttestéről, a ki még junius 8-án él, már junius 3-án nem
tanácskoznak azok a nyavalyás tutajosok. Ehhez már nagy érdek, nagy
számitás, csodálatos gonoszság kellene. Középkorban, fejedelmi
udvarok cselszövényeiben, regényköltők lázas álmai közt
előfordulhat ilyesvalami. Koronáért, nagy örökségért, hatalmi vagy
szerelmi őrültségből el lehet képzelni, hogy valamely élőt e vagy
ama napon el lehet és el kell tenni láb alól. De szegény napszámos
munkások, a kik életükben sohase láttak jó napot és sohase
számitanak hirre, dicsőségre, nagy vagyonra, királykisasszony
kezére, országhóditásra: ilyen bolondságra nem adják fejüket.</p>
<p>És azután a tetemusztató mese szerint se nem Fogelnél,
<span class="pagenum"><a name="Page_252" id=
"Page_252">-252-</a></span> se nem Smilovicsnál volt a holttest,
hanem a két eszlári zsidónál. De hát honnan került az a két eszlári
zsidó kezére? És honnan tudta volna azt Fogel és Smilovics, hogy
két földig szegény eszlári zsidó majd junius 9-én elindul
Eszlárról, kopott fakó szekér a készségük, sárga és fekete két
görhes ló a vontatójuk, meztelen női holttest lesz feldobva a
szekér deszkájára s ily állapotban majd ott várják a
tisza-szentmártoni parti fűzesekben Smilovicsot, a kit sohase
láttak, hogy neki átadhassák a holttestet? Smilovics pedig ott
várja Herskót, a ki bizonyos órára Tárkány alá érkezik tutajával s
itt mulhatlanul kiköt tizenötödmagával s átveszi tovább usztatásra
a halottszaggal teljes rothadó tetemet.</p>
<p>Hiszen teljes lehetetlenség a tutajnak utját, kikötését, mikor s
honnan indulását, mikor s hová érkezését napokkal előre biztosan
meghatározni. Egy áradás, egy keletkező szél, egy malomba ütközés,
egy guzsnak elszakadása, egy hevedernek elpattanása, egy ünnepnap,
egy rendőri közbelépés, egy tutajos lerészegedése napokra
meggátolhatja a továbbhaladást. Hát ha akár Smilovics, akár Herskó
oda nem ér a kitüzött helyre s a megszabott időre: az a két zsidó
tovább kóborol vagy ott a parti fűzesekben bizonytalanra tovább
ácsorog a halottal napokon és éjszakákon keresztül? Hiszen nem
afrikai és amerikai rengeteg ott a Tisza partja! Lakott helyek,
művelés alatt álló földek s művelt lakosságu községek azok. Nyári
nap és éjszaka el nem mulhat ott a nélkül, hogy csőszök, kerülők,
mezei munkások, <span class="pagenum"><a name="Page_253" id=
"Page_253">-253-</a></span> izenethordók, járókelők, jószágitatók,
vizértmenők, halászok, révészek tutajosok ott meg ne
fordulnának.</p>
<p>Éles és furfangos elmének kellett volna annak lenni, a ki a
halottcsempészetet a biróság félrevezetése végett kitalálta. Miként
lehet ilyen elméről akkora bárgyuságot föltenni, hogy a halott
csempészését végrehajtani ily módon kisértse meg?</p>
<p>Nyájas olvasóm bizonyára unalmasnak találja ez apróságos
dolgokat. De legyen türelemmel. Nem regényt készitek. A regényiró
könnyen tulteszi magát a gyakorlati élet apró nehézségein. A
regénybeli alak könnyen átugorhat a folyam egyik partjáról a
másikra, sőt még egyik világrészből is a másikba s kalapdobozban is
szállithat holttestet, ha ugy akarja. De az életkörülményekkel és
esetlegekkel teljes s a leggondosabb tervek, javaslatok s elméletek
is dugába dülnek gyakran hajszálnyi akadékon.</p>
<p>A tetemusztató mese megkészült. Beránczigált önmagába egy csomó
élő embert. A ledér észszel folytatott vizsgálat valószínüvé tudta
tenni a mese kereteit, egyébbel azután nem is törődött. A zsidók
elleni gyülölködés lobogó szenvedélyei közt az emberek képzelődése
megelégedett a puszta keretek látszatával. A belső tartalmat nem
vizsgálta, nem is ismerte. Sejtelme se volt a tiszalöki éjjeli
vallatásokról. Hiszen még nekem se volt, a kinek pedig magas
kötelessége volt mindent gondosan megfigyelni. Ma is akad még
ember, a ki esküszik a tetemusztatásra. A balvélekedések mindig
vetekednek a józan felfogásokkal s gyakran ők a győzők.
<span class="pagenum"><a name="Page_254" id=
"Page_254">-254-</a></span> Ha tehát tisztán akarunk látni, meg
kell vizsgálnunk a dolgok belső valóságát.</p>
<p>Fogel és Smilovics még a tetemusztatási mese szerint is csak ugy
keveredhetett a dologba, ha ők már előre is értesülést nyertek
valahonnan az egész tervről. De hogy a művelet létrejöhessen, a
holttestet valakinek már korábban Eszlárra, vagy Eszlár közelébe
kellett varázsolni; másként Grósz és Klein azt nem szállithatta
volna Tisza-Szent-Márton füzeseibe. El se képzelhető, hogy más
módon történhetett volna az egész.</p>
<p>Csakhogy a titkos tanács furfangjának és a vizsgálat
ügyeskedésének határt szabott a lehetetlenség.</p>
<p>A holttest eredetét ki kell nyomozni, ha az csempészett holttest
volt. A holttestet nem ugy hordja a szél, mint a falevelet. A
tisza-löki vallatás állithatott ugyan elő tanukat és hamis
beszédeket, de ezek mind nem érnek semmit, ha a holttest eredetét
földeriteni vagy legalább is valószinűvé tenni nem lehet.</p>
<p>Ám a vizsgálóbiró bölcsesége ezt meg se kisérlette. Fogelt is
csak annyira akarta Tisza-Lökön rábirni, hogy fogadja el Smilovics
hamis tanuságát igaznak s vállalja magára a csempészetben való
részességet.</p>
<p>De Fogel Amselban sziklára bukkant.</p>
<p>Vallatásának történetét a nyilvános tárgyaláson 1883. évi julius
5-én beszélte el.</p>
<p>Egy évvel előbb, julius 20-án vitték Nyiregyházára lakásáról,
Fejéregyházáról. Csak két-három órát töltött a börtönben s vitték
nyomban Tisza-Eszlárra. Ugy mondja el, hogy egy grófnő házában
zárták el. A faluban <span class="pagenum"><a name="Page_255" id=
"Page_255">-255-</a></span> csakugyan volt akkor egy grófi kastély.
Ott hallgatták ki, de a grófi kastély a jegyzőkönyvben nincs
emlitve. Elmondta hiven tutajozásának történetét, de határozottan
tagadta a tetemusztatási vádat.</p>
<p>Szemébe állitották Smilovicsot, a ki egyenesen a szemébe mondta,
hogy ő gondoskodott a holttest megkeritéséről. Ő szeme közé köpött
Smilovicsnak. Ez a megvetésnek legmagasabb jele, mely az
észak-magyarországi zsidóknak különös szokásuk. A szembeköpés egész
napkeleten el van terjedve a mohamedán vallásu fajoknál Tibetig és
Kináig. Bizonyára a zsidók is onnan hozták valahonnan Ázsiából.
Haragot, méltatlanságérzetet, botránykozást, utálatot, megvetést
fejeznek ki vele. A felindulás egyik természetes mozdulatának kell
tekintenünk. Némely állat is gyakorolja haragjában, meglepetésében
vagy ijedtségében. Ilyen a kigyó, a medve s némely macskafajta.</p>
<p>A szembesités nincs emlitve a jegyzőkönyvben, a mi természetes.
Jelen volt a kihallgatásnál és szembesitésnél a királyi alügyész
is, a mit tilt a törvény. De a szembesitést is tiltja a
vizsgálóbirónak. Ez a nyilvános tárgyaláson a tárgyalásvezető elnök
joga és feladata.</p>
<p>Fogel szilárd maradt a szembesités után is. Ekkor a királyi
alügyész kiment a szobából, csak hárman maradtak bent: Fogel, a
vizsgálóbiró és Karanczai fogházőr. Ujabb faggatás minden siker
nélkül. A vizsgálóbiró dühbe jön s fékezhetlen indulatában saját
kezével arczul üti Fogelt. Fogel, bár élemedett, de eléggé magabiró
ember, az ütésre se el nem ájul, se meg <span class=
"pagenum"><a name="Page_256" id="Page_256">-256-</a></span> nem
tántorodik. A vizsgálóbiró vékony dongájunak látszó fiatalember,
keze nem sulyos.</p>
<p>Ezután kiviszik a grófi kertbe s Karanczaira bizzák. Ez a
fogházőr a czipővarga mesterségét tanulta. A czipővarga
huzza-vonja, fesziti, rámázza, varrja, szegezi, lyukasztja,
ragasztja, nyesegeti a bőrt. Karanczai azt hitte, hogy az emberrel
is oly könnyen lehet bánni, mint a czipellőbőrrel. Megbizói is azt
hitték, hogy Karanczai elég ügyes erre. Csak elég gonosz és
furfangos volt. Faggatta, ijesztette s kecsegtette Fogelt. Szentül
el akarta vele ott a kertben hitetni, hogy legfeljebb két-három
hétig ül, ha szépen bevall mindent, a hogy’ Smilovics
cselekedte.</p>
<p>Fogel nem hallgatott rá.</p>
<p>Ujra bevitték a szobába a vizsgálóbiró elé. Ujabb sikertelen
faggatás. A vizsgálóbiró ekkor azt parancsolta, itassanak vele
vizet. Karanczai behozott két kancsó vizet. Smilovicsot ujra eléje
állitották s ez ujra szemébe mondta, hogy ő beszélt neki először a
holttestről, ő igért az usztatásért 500 forintot s ő adott előre 80
forintot. Fogel szilárdul ellenállt e beszédnek is. Ekkor
megitatták vele a vizet s kivitték a kertbe.</p>
<p>Este átkisérték Tisza-Lökre.</p>
<p>Minden áron vallania kell, – igy gondolta a vizsgálóbiró. Ha nem
vall: megszakad a tetemusztatás fonala és egész eddigi munkája
hiábavaló lesz, mert az ál-tetem kilétéről s honnan való eredetéről
semmit se fog tudni.</p>
<p>Tehát vallania kell, ha kinzás árán is.</p>
<p>Éjszakára tyukólba zárták, a mely tele volt tyukkal.
<span class="pagenum"><a name="Page_257" id=
"Page_257">-257-</a></span></p>
<p>Tudni kell: mi ez! Kevés ember sejti, mit jelent tyukólban
tölteni az éjszakát!</p>
<p>Hogy aludni nem lehet, az még kicsiny baj. A tyukok álmodnak s
álmukban hol egyik, hol a másik hangosan beszél. A kakas éles,
harsogó hangon kiáltja ki az időt, mint a tárogató. Éjjeli tizenegy
órakor először, éjfél után egy órakor másodszor, három órakor
harmadszor. Zárt helyen és szendergő ember fülében kegyetlen hang
ez.</p>
<p>De ez semmi.</p>
<p>A tiszalöki tyukól fáskamrának készült, padlása gerendákból és
léczekből. Oda felmennek a tyukok fogaslétrán s teleülik a
gerendákat és léczeket s a ki oda nem fér, az ott guggol a létra
fokain. Egyetlen hely sincs a tyukólban, a hol az álló ember feje
felett tyuk ne ülne. Oda volt két nap előtt bezárva Grósz Márton
is. Ő szerinte ötven-hatvan tyuk lehetett ott.</p>
<p>A tyuk ürülékének irtózatos szaga van. Még nehezebb és erősebb,
mint a holttestnek. Kivált nyár közepén, a mikor a tyuk főleg
rovarral táplálkozik. Undort, émelygést, ájulást idéz elő az a
szag. Menekülni tőle nem lehet. Lefeküdni se lehet. Elmondta azt
Grósz Márton. A tyukól padozatán halmokban hever a hetek, hónapok
óta felgyülemlett guanó. A ki arczra feküdnék rá: irtózatosat
kellene szenvednie. A ki hanyatt feküdnék rá: annak arcza, szeme,
orra lenne tele az állati ürülékkel.</p>
<p>De a legnagyobb baj mégse ez. Hanem a mindenféle férgek. Ám
legyünk kissé természettudósok s vessünk egyetlen szempillantást a
férgekre. <span class="pagenum"><a name="Page_258" id=
"Page_258">-258-</a></span></p>
<p>A tyuk kedves és hasznos állat. Esze, beszélő képessége,
vidámsága, rettenthetlen bátorsága, kicsinyeiről való gondoskodása
bámulatos. Lelki élete a legfönségesebb természeti tünemények közé
tartozik. Mindig csodálkozom, hogy nagy irói képességgel nincs még
gyönyörüen megirva s kedves olvasmányul nincs az ifjuság kezébe
adva.</p>
<p>De a hol nem tartják tisztán éjjeli tanyáját s nem ápolják
eléggé: ott meglepi a féreg. Nemcsak a tyukot lepi meg. Még nem
jutottam halászmadárhoz s kisebb vagy nagyobb csérhez a Balatonon,
a melynek feje, nyaka, szárnya tele ne lett volna a tyuk
férgeivel.</p>
<p>A tisztátalan tyukólat meglepik a tetvek, a balha, a csótán, az
óvantag. Egyik gonoszabb és utálatosabb, mint a másik. Tele van
velük a föld, a padló, a fal s a falnak és fának minden sarka és
repedése s az embert is csak ugy megrohanják, mint a tyukot.</p>
<p>Napkeleti népek jól ismerik ezt a veszedelmet. Sok ezer év előtt
is ismerték már. Mózes második könyve leirja azt a tiz csapást,
melylyel az erős boszuálló Jehova isten meglátogatta Egyiptom
földjét és népét, a miért a makacs büszke Faraó el nem engedte
költözni a zsidókat a szolgaság földéről az igéret földére. A
szentirásbeli harmadik és negyedik csapás megvan nálunk mindig a
tisztátalan tyukólakban. A földnek pora átváltozik tetvekké s
ártalmas férgekkel megtelik minden. Ház, konyha, éléstár, nyugvó
ágy, főzőedény, étkező-asztal, még az istenáldotta kenyér is. Igy
mondja a szentirás. <span class="pagenum"><a name="Page_259" id=
"Page_259">-259-</a></span></p>
<p>Az óvantag, a tyukólak e rettenetes lakója, micsoda állat
az!</p>
<p>Hugó Viktor a költészet teremtő erejével irja le »A tenger
munkásai« czimü regényében, hogy a fenevadak miként pusztitják el
az emberek életét s miként emésztik föl az eleven hust és vért. Az
oroszlán, a tigris, a farkas, a czápa, az óriáskigyó s különösen az
irtózatos százkaru, a Polypus Gyganteus. De az óvantag nem jutott
eszébe. Talán nem is ismerte.</p>
<p>Apró állat. Nem nagyobb egy hosszukásnak képzelt lencseszemnél.
Népünk azt hiszi, hogy öt-hat képes megölni egy anyatyukot egy
éjszaka. Tyukjaink gyakran szomoruan tántorognak az udvaron, vagy
félreállnak egy sarokba, bokor alá, árnyékba és ott gubbasztanak
Nem szólnak, nem csevegnek, nem társalognak, nem esznek, bizonyosan
óvantag marta meg őket az éjszaka.</p>
<p>Éjjel és sötétben jön elő a repedésből orvul, észrevétlen támad.
Az ember szagát megérzi három méter távolságból. Rögtön rárohan.
Vért szí, csipése égő, fájdalmas. A többi féreg csipése hozzá
képest csak gyönge viszketés. Szine undok, szaga utálatos, fél tőle
s kerüli őt még a mezők erős idegzetü pusztai embere is.</p>
<p>Efféle tyukólba, ilyen férgek közzé zárták Fogel Amselt. Itt
töltötte az éjszakát. De kitöltötte. Elszántsága meg nem
csökkent.</p>
<p>Reggel bevitték a kertilakba a vizsgálóbiró szine elé. Ujra
faggatták.</p>
<p>– Én igazságban vagyok, hallgassák ki huszonnégy tanumat, ne
bántsanak. <span class="pagenum"><a name="Page_260" id=
"Page_260">-260-</a></span></p>
<p>Igy felelt.</p>
<p>A vizsgálóbiró megint arczulütötte mérgében. De azután kiment a
szobából. Hanem ottmaradt Karanczai.</p>
<p>Nyomban belépett egy magas, vörös ember, a csendbiztos, s
komoran azt kérdezte Fogeltől:</p>
<p>– Tudod-e, ki vagyok én?</p>
<p>– Én nem tudom, én itt idegen ember vagyok.</p>
<p>– Nohát én vagyok a csendbiztos s engem a törvényszék
meghatalmazott, hogy addig üsselek, mig az igazságot meg nem
mondod.</p>
<p>Fogel igy folytatta tovább elbeszélését a törvényszék előtt:</p>
<p>Ő azt felelte, ha ütik is, ha agyonütik is, ő semmit se tud a
holttestről, hallgassák ki tanuit, azok igazolják másuttlétét.</p>
<p>A csendbiztos azt mondta:</p>
<p>– Nézz a szemem közé!</p>
<p>Ő odanézett s erre a csendbiztos háromszor felütötte az állát
öklével. Rögtön tele lett a szája vérrel.</p>
<p>Vizet hoztak neki, hogy száját mossa ki. Azután a csendbiztos
azt parancsolta: igyék vizet. Karanczai hozta a vizet kancsóban. A
kancsó azonban eltörött s akkor vederben hozta. Ő ivott. Ha nem
ivott, töltötték bele a vizet. Utóbb nem tudott lábán állni,
elesett a földre. Ott a vizet kihányta. Ezután ujra a csendbiztos
elé állitották, ki tovább folytatta a faggatást. De ő csak azt
mondta: ő nem tud semmit. Ekkor három vagy négy pohár keserüvizet
kellett innia. A csendbiztos nagyon haragos volt s haragjában
megivott két pohárka pálinkát. <span class="pagenum"><a name=
"Page_261" id="Page_261">-261-</a></span></p>
<p>Sőt még őt is megkinálta pálinkával, de ő nem fogadta el.</p>
<p>Ujabb faggatás következett, de ő következetes maradt. Ő mást nem
mondhat, mint a mit eddig mondott. Ekkor kezét zsineggel
hátrakötötték s egyik halántékán Karanczai megfogta a haját s a
hajánál fogva föl akarták emelni. A hajhuzás épen a halántékon a
legfájdalmasabb. De nem tudták fölemelni, mert a haja
kiszakadozott.</p>
<p>Ezután se vezetett sikerre a faggatás.</p>
<p>Ekkor azt parancsolták neki, vetkőzzék le. Le kellett vetkőznie
anyaszült meztelenre. Kivezették a szomszéd szobába. Az vastagon
tele lett hintve szalmával. Azt parancsolták: feküdjék le a
szalmára. Rémületében azt gondolhatta: megpörkölik, mint a hizott
disznót. De nem tették. Inkább rémitgetés volt az egész. A mint ott
a szalmán feküdt meztelenen, megint felszólitotta a csendbiztos,
hogy valljon. Ha nem vall, lábánál fogva fölakasztja.</p>
<p>Fogel már ezt is hitte kinjában és rémületében, de azért
Smilovics hamis tanuságát még se tette magáévá.</p>
<p>– Holttestről semmit se tudok. Hallgassák ki tanuimat.</p>
<p>Ezt ismételte untalan.</p>
<p>A csendbiztos ugy látta, Fogel el van szánva a halálra inkább,
semmint a tetemusztatás bárgyu meséjét erősitse meg. Abbanhagyta
tehát a további nyaggatást és erőltetést. A további kinzást már nem
vélte czélszerünek. S azután felelőssége is eszébe jutott némileg.
Bánjék el tovább a zsidóval a vizsgálóbiró, ha ugy akarja. Hiszen
neki még csak kihallgatnia se lett volna szabad. <span class=
"pagenum"><a name="Page_262" id="Page_262">-262-</a></span></p>
<p>Fogel felöltözött. De a csendbiztos parancsára rögtön mennie
kellett Tisza-Eszlárra a vizsgálóbiró elé. Karanczai vitte a
vallatás sikertelenségéről az izenetet.</p>
<p>Jellemző volt az Eszlárra vonulás módja is.</p>
<p>Mikor felöltözötten az udvarra kilépett Fogel, egy talyiga már
készen állott, egyes ló eléje fogva, az ülésben Karanczai és egy
szolgabirói hajdu ült s egy pandur lóháton. A parancs az volt: a ló
orra előtt kergessék Fogelt.</p>
<p>Mig a városból ki nem értek, rendes lépésben mentek. Azután
ügetésre fogták. Elől Fogelnek kellett futni a pandur lova előtt, a
pandur után a talyiga Karanczaival. Fogelnek valósággal futnia
kellett, különben nyaka közé és inaira huznak a karikással. Igy
fenyegették s Fogel elhitte ezt.</p>
<p>A tisza-löki szolgabirói lakástól a tisza-eszlári községházáig
épen 8 kilométernyi az út. Julius 21-én éktelen meleg volt s nagy
por az egész uton. Fogel a tyukólban egész éjjel nem aludt, egész
éjjel és egész nap nem evett, folyton faggatták és gyötörték, annyi
vizet itattak vele, hogy kinjában a földön fetrengett, s ily
állapotban a pandur lova előtt kellett futnia több mint egy
földrajzi mérföldön át.</p>
<p>Minő durvaság ez! Minő törvénytelenség ez! Minő vakmerő bűn az
igazságszolgáltatás embereitől!</p>
<p>Eszláron a grófi kertben volt elzárva estélig. Éjjel
Nyiregyházára kisérték társaival. Szomoru volt ez az éjszakai út,
melynek részleteit később beszélem el.</p>
<p>Julius 22-én hajnalban érkeztek Nyiregyházára. Ott <span class=
"pagenum"><a name="Page_263" id="Page_263">-263-</a></span> Fogelt
egyes kicsiny börtönoduban magánosan helyezték el. Itt volt 12
napig, augusztus 2-ig.</p>
<p>A faggatás itt is tartott, Smilovicsot itt is szemébe
állitották. A vizsgálóbiró csak abban erősködött, hogy fogadja el
Smilovics állitását, a mely szerint ennek Eszeny körül nyolczvan
forintot adott a holttest szállitásáért.</p>
<p>Nem fogadta el.</p>
<p>De most már ismerte a vádat s magányos odujában volt ideje és
alkalma végiggondolni tutajutján s visszaemlékezni az út minden
napjára és éjszakájára. Huszonnegyed magával tutajozott, volt hát
tanuja elég, a kikkel másuttvoltát – az alibit – igazolni tudta.
Okos ötlet támadt elméjében.</p>
<p>Egyik szembesitésnél azt mondta Smilovicsnak:</p>
<p>– Mondd meg hát, melyik napon adtam én neked 80 forintot?</p>
<p>S odafordult a vizsgálóbiróhoz.</p>
<p>– Mondja meg ezt nekem a tekintetes úr is!</p>
<p>Smilovics és a tekintetes ur egymásra néztek. A napot egyik se
tudta. A meséből kifelejtették. Nem jutott eszükbe eddig napot
határozni s azt a mesébe beilleszteni.</p>
<p>Smilovics és a tekintetes ur együtt bementek más szobába s ott
hosszu ideig tanakodtak. Azután visszajöttek és Smilovics csakugyan
mondott egy napot. Hogy azon a napon hol jártak: jól tudta Fogel s
nyomban, most már harmadszor, kérte alibi-tanuinak kihallgatását.
<span class="pagenum"><a name="Page_264" id=
"Page_264">-264-</a></span></p>
<p>Hiába kérte. Utóbb is csak három tanut hallgattak ki, kikre már
hivatkoztam. Popovics, Hörka és Horba Bazilt. Ezek feleletét is
csak nagy általánosságban jegyezték föl. Mind a három igazolta
Fogelt. Valószinüleg még meggyőzőbben igazolta volna a többi husz
tanu. Ezek megkérdezéséről csak akkor lett volna joga a
vizsgálóbirónak lemondani, ha Fogelt mint ártatlant elbocsátja.</p>
<p>Azonban a vizsgálóbiró nem ártatlan zsidót keresett, hanem bűnös
zsidót.</p>
<p>Dehogy bocsátotta el Fogelt. Sőt külön sötét egyes oduba zárta
el tovább, mint három hétre.</p>
<p>Rettentő erőszak! Csupán elitélt bűnöst lehet és szabad ekként
gyötörni s azt is csak akkor, ha a börtön rendet veszélyesen
forgatja fel. Vizsgálati foglyot soha se szabad, bármit csinál. Ha
embert öl a börtönben: akkor sem szabad. Előbb birája elé kell
állitani s elitélni.</p>
<p>Azt hitte a vizsgálóbiró, hogy a sötét egyes odu majd megtöri a
sáfárt. Hiszen szabadsághoz szokott ember számára iszonyu gyötrés
is az. Nem látni embert, nem látni napvilágot heteken át! Csakhogy
az igazságért meg kell jegyeznem, hogy e hihetetlen eljárásban még
vétkesebb volt a királyi alügyész, ki első sorban felelős azért, a
mi a börtönben történik.</p>
<p>A sáfár nem tört meg, hanem a helyett megbetegedett. Sulyos és
fájdalmas betegség lepte meg az agyonkinzott s már élemedett 50
éves embert. A törvényszéki orvos járt hozzá. Azért mégis
benthagyták a sötétben három hétig. <span class="pagenum"><a name=
"Page_265" id="Page_265">-265-</a></span></p>
<p>Utóbb, mint emlitém már, Egressi Nagy László királyi ügyész
kezéből kivették az ügyet s Havas Imre királyi ügyészre bizták. Ez
a budapesti törvényszék királyi ügyésze volt. Országszerte tudták,
hogy a zsidók iránt nagy ellenszenvet táplál s abból nem csinál
titkot. Rideg és szigoru felfogás vezette mindenben. De a mellett
erős jogérzet s nagy kötelességtudás élt benne. S alig tette be
lábát Nyiregyházára s alig ismerkedett meg ott az emberekkel és
viszonyokkal: a sok erőszak és törvénytelenség láttán lelke
elborult. Rögtön erélyesen fogott a dolgok rendezéséhez. A
vizsgálóbirónak meg nem engedte a börtönökben való szabad
kalandozást. Fegyelemre szoktatta a börtönőröket. Karanczait is
rendre tanitotta s egy pillanatig se engedte meg a tisza-lökihez
hasonló nappali s éjszakai kirándulásokat. Meghallgatta a
panaszokat s orvosolta a jogtalan sérelmeket.</p>
<p>Fogel is jelentkezett nála panaszra. Meghallgatta őt is. Az
agyongyötört sáfár elmondta az eszlári és tiszalöki kinzásokat.
Megkérdezte ezekre nézve Karanczait is, a ki előtte őszintén
bevallotta az eszlári és tiszalöki vallatások minden részletét: – a
disznóólat, a tyukólat, a vizzel itatást, meztelenre vetkőztetést,
bántalmazást s mindent. <span class="pagenum"><a name="Page_266"
id="Page_266">-266-</a></span></p>
<h3>V.</h3>
<p class="summary">(Grósz Márton vallatása. – Klein Ignáczot
gyötrik, sanyargatják. – Solymosi Eszter ruhájának kérdése. – A
községi biró Buchtánét akarja a vádba keverni. – Grószberg Leóné. –
Cseres Andrásné jelleme. – Hamis tanu. – Tanuságtételének
részletei.)</p>
<p>– – A tiszalöki titokra tartozik Grósz Márton és Klein Ignácz
vallatása is. Elég részletesen adta elő a nyilt törvényszéki
tárgyaláson szomoru kalandját mind a kettő. A tárgyalás
tizenharmadik napján, julius 5-én került rájuk a sor.</p>
<p>Az előző 1882-ik év julius 17-én, hétfőn, a vizsgálóbiró minden
felnőtt zsidó férfit berendelt Eszláron a községházához. Ott volt
akkor már Smilovics. Az volt a feladat, hogy Smilovics megmutassa,
hogy a zsidók közt ki az a Grósz és ki az a Klein, a ki az ő hamis
vallomása szerint Tisza-Szent-Mártonban a holttestet hurczolta. A
vizsgálóbiró valóságos szinjátékot rögtönzött, hogy a felismerést
biztositsa.</p>
<p>Ha Smilovics igazán beszél, erre semmi szükség. Hiszen akkor jól
ismerte Grószt is, Kleint is s nem kellett a felismerés végett őket
vagy harmincz zsidóval összekeverni és Smilovics elé ugy állitani.
Az igazság azonban az, hogy Grósz és Klein sohase volt
Szent-Mártonban és sohase szállitott holttestet s mind a kettő
tökéletesen igazolta junius 9-től 12-ig való otthonlétét, vagyis a
jogtudósok ugynevezett alibijét.</p>
<p>Szentül meg vagyok győződve, hogy Smilovicsra
holttestszállitókként ugy akarták Grószt és Kleint rátukmálni,
<span class="pagenum"><a name="Page_267" id=
"Page_267">-267-</a></span> hogy Smilovics még maga se vegye észre,
miként történik a dolog.</p>
<p>Smilovics azt mondja, egészen véletlen dolog, hogy ő épen
Grószra és Kleinra utalt. Ép ugy utalhatott volna másra is.
Valakire kellett utalnia. A kényszerités alatt s mások kinzatásának
láttára saját apjára is rávallott volna.</p>
<p>Grósz nem hitte, hogy véletlen az egész. Ő vakmerő nyiltsággal
beszélte el a törvényszék előtt, hogy ő rá és Kleinra Ónody Géza
eszlári birtokos és országgyülési képviselő különösen haragudott.
Ónody Géza az időben különös mozgékonyságot fejtett ki a zsidók
elleni gyülölség szításában, a vérvád vizsgálata alatt rendszerint
ott volt a vizsgálóbiró társaságában, julius 17-én is jelen volt a
községházánál, mikor a zsidókat oda csőditették, tehát ő szentül
hiszi, hogy valamely módon Ónody Géza haragja volt az az ok, a mely
Smilovics figyelmét ő ellene és Klein ellen irányitotta.</p>
<p>Van-e, vagy nincs igaza ebben Grósznak: nem lett kideritve. Se
Ónodyt, se a vizsgálóbirót e tárgyban nem hallgatta ki az
itélőbiróság. Grósz állitása puszta állitás maradt. Smilovics maga
is, mint emlitettem, véletlennek mondja Grósz és Klein
kijelölését.</p>
<p>Tény azonban, hogy Grószt és Kleint külön állitották s a többi
zsidóktól elkülönitették. Smilovics bent volt a községházban s
annak ablakján nézett ki. Grósznak és Kleinnak azt parancsolták,
hogy külön állva nézzenek az ablak felé, még pedig nyitott szemmel
a nyári napba nézzenek. Mind a kettő panaszkodik, <span class=
"pagenum"><a name="Page_268" id="Page_268">-268-</a></span> hogy ez
a kényszeritett napbanézés több perczen át kinos dolog volt.
Smilovics akkor mondta, ime, ez a Grósz s ez a Klein szállitotta
fakó szekéren Tisza-Szent-Mártonhoz a holttestet.</p>
<p>Este kilencz óra után nagy szélben és porban Grószt és Kleint
elhajtották Tisza-Lökre. A pandurok lova előtt kellett gyalog
járniok s éjjeli tizenegy óra tájban értek oda. Grószt a tyukólba
zárták éjszakára, Kleint a lóistállóba.</p>
<p>Grósz élénk szinekkel adja elő, minő kinos és utálatos állapot
ötven-hatvan tyukkal együtt férgekkel teljes tisztátlan tyukólba
tölteni az éjszakát.</p>
<p>Másnap kedden, julius 18-án kezdődött az igazi faggatás.</p>
<p>Grószt se fogházőr, se pandur, se csendbiztos nem nyaggatta.
Csak a vizsgálóbiró beszélt vele. Részint fenyegette, részint édes
kecsegtetésekkel biztatta, hogy vegye magára a holttest
szállitását. Grósz különben is makacs és indulatos természetü ember
volt, haraggal és kereken utasitott el magától minden gyanut és
ráfogást. Smilovicsot mikor ez szemébe mondta a vádat, kegyetlenül
összegazemberezte. A vizsgálóbiró nem is sokat bajlódott vele ez
után. Még e napon visszakisértette Eszlárra s ott valami sötét
helyre, pinczébe vagy hova elzáratta. Julius 19-ét és 20-át a sötét
oduban kellett töltenie éjjel nappal.</p>
<p>Kleinnal másként bántak. Hozzá több reményt kötöttek. Hogy tőle
kierőszakolják Smilovics hamis vallomásának megerősitését, ahhoz
jobban biztak. <span class="pagenum"><a name="Page_269" id=
"Page_269">-269-</a></span></p>
<p>A vizsgálóbiró nagyon csalódott. Klein bátor, önérzetes, okos
férfiunak bizonyult.</p>
<p>Az első szembesités történetét csaknem szóról-szóra igy adja elő
julius 17-ről:</p>
<p>Grósz után rákerült a sor. A mint a községház szobájába behivták
s ott a vizsgálóbiró közölte vele Smilovics vádját, ő azt mindjárt
szemtelen hazugságnak jelentette. A vizsgálóbiró haragosan rivallt
rá.</p>
<p>– Hát maga, jó madár, igy mer beszélni?</p>
<p>S parasztos módon, kemény káromlással szidta. Klein nem ijedt
meg.</p>
<p>– Ejha, – ugymond, – még azt se hittem volna ám, hogy
vizsgálóbirótól ily szavakat lehessen hallani!</p>
<p>– Még azt meri mondani? Hiszen itt van a vallomás arról, mit
cselekedett. Az a vád terheli, hogy ilyen meg ilyen lóval és
szekérrel holttestet szállitott Tisza-Szent-Mártonba s ott átadta
azt Smilovicsnak.</p>
<p>Klein egészen jóhiszemben azt feleli:</p>
<p>– Méltóztassék csak annak a falunak a nevét még egyszer
elmondani, hogy el ne felejtsem. Szeretnék ráemlékezni: voltam-e
valaha abban a faluban.</p>
<p>A vizsgálóbiró gunyolódásnak vette e szavakat.</p>
<p>– Mindjárt pofon vágom!</p>
<p>Klein odatartotta az arczát.</p>
<p>– Méltóztassék!</p>
<p>Ez már gúny volt. De ez ugy meglepte a vizsgálóbirót, hogy
fenyegetését be nem váltotta. E helyett tovább folytatta a
faggatást: <span class="pagenum"><a name="Page_270" id=
"Page_270">-270-</a></span></p>
<p>– De azt elismeri, hogy ott járt Tisza-Szent-Mártonban?</p>
<p>– Nem én. Soha hirét se hallottam ennek a falunak.</p>
<p>– Majd szemébe mondja Smilovics, a kinek ott átadta a
holttestet.</p>
<p>– Azt szeretném én már látni!</p>
<p>Erre Smilovicsot behivták s ez a vizsgálóbiró szavaira csakugyan
szemébe mondta Kleinnak a tetemszállitási mesét. Kleinnak feltünt,
hogy Smilovics, a mig nek szemébe beszélt, egy perczig se tudott
nyugodtan maradni a szobában, hanem izgatottan fel és alá járkált s
félve huzódozva ejtette ki száján a hamis beszédet.</p>
<p>– Mert ő is kénytelen sorsban volt!</p>
<p>Igy jellemezte Klein a szembesitési jelenetet.</p>
<p>Ez még Tisza-Eszláron történt.</p>
<p>Az éjszakát s julius 18-ának délelőttjét Tisza-Lökön a
lóistállóban töltötte. Csak délután négy órakor ment be hozzá
Karanczai s vezette őt a gyümölcsös kertben levő pandurlakásba vagy
üvegházba, a hol több vádlott társát már annyira gyötörték. Ott a
vizsgálóbiró várt rá.</p>
<p>– Klein, én jót akarok magával, – szólt a vizsgálóbiró – miért
okoz magának bajt? Ismerje be szépen a holttest szállitását, nem
lesz ebből semmi baja. Előbb-utóbb ugyis kénytelen lesz
bevallani.</p>
<p>– Ha kényszerit – ugymond Klein, – akkor kénytelen leszek
bevallani, mert kinozni nem engedem magam, de igazság szerint én a
szállitásról semmit sem tudok.</p>
<p>A vizsgálóbiró Karanczaival visszavezettette a lóistállóba
<span class="pagenum"><a name="Page_271" id=
"Page_271">-271-</a></span> s Karanczai ráparancsolt, hogy le ne
feküdjék, el ne aludjék.</p>
<p>Este kilencz órakor megint jött hozzá Karanczai s elvitte egy
szobába, melynek két ablaka függönynyel volt bevonva – gyertya
égett az asztalon.</p>
<p>A szobába Vay György csendbiztos lépett be s igy szólt
hozzá:</p>
<p>– Te vagy az a jó madár?</p>
<p>– Én vagyok.</p>
<p>– Hát elismered-e, hogy a holttestet te szállitottad?</p>
<p>– Nem ismerem el.</p>
<p>– Hát engem ismersz-e?</p>
<p>– Nem.</p>
<p>– Dehogy nem, csak nézz rám jól.</p>
<p>Klein némi daczczal felelt:</p>
<p>– Látom tetőtől-talpig, még sem ismerem.</p>
<p>A csendbiztos nagyot káromkodott s kardját kirántotta. Klein
megijedt.</p>
<p>– Inkább egyszerre vegye el az életemet, semmint kinozzon. Ha
kényszerit, magamra veszem a holttest szállitását.</p>
<p>A csendbiztos dühbe jött. Klein állát fölütötte s parancsolta
Karanczainak, hozzon be egy kupa vizet. Közben kegyetlenül
káromolta a zsidót.</p>
<p>Karanczai behozta a vizet s elővett egy sörös kancsó alaku
literes poharat s Kleinnak egymásután három pohár vizet meg kellett
innia.</p>
<p>– Beszélj zsidó!</p>
<p>– Semmit se tudok mondani. <span class="pagenum"><a name=
"Page_272" id="Page_272">-272-</a></span></p>
<p>Tovább töltötték beléje a vizet s e közben elkezdték előtte
beszélni a tetemszállitó mese részleteit. Valami Bezdéd nevü falut
is emlitettek, hogy ő és Grósz ezt is utba ejtették, mikor Tisza
Szent-Mártonba vitték a holttestet.</p>
<p>Klein fülelt a beszédre, a mennyire tudott, de közbe rosszul
lett. Tántorgott, lábain alig tudott állani, egyszer a csendbiztos
arczul is ütötte, de a mikor már el akart esni, Karanczai megfogta,
egy hosszu karos ládához vezette, s arra leültette. A csendbiztos
ekkor pálinkát adott neki s ez némileg enyhitette rosszullétét.</p>
<p>Azonban a mesét csak tovább folytatták. Községeket soroltak föl
egymásután, hogy Klein és Grósz hol jártak, merre jártak.
Elmondták, milyen volt a kocsi, milyenek a lovak s miféle holttest.
Utóbb Klein kinjában azt mondta:</p>
<p>– Tudok már mindent, el tudom mondani az egészet.</p>
<p>Ebben a perczben, alig ejtette ki száján a szavakat, ott termett
a vizsgálóbiró. Klein ugy adja elő, hogy a vizsgálóbiró ott állott
az ajtó mellett. Róka Sándor pandur, a ki az egész eseménynél jelen
volt, ugy adja elő, hogy a vizsgálóbiró az ajtón kivül
hallgatódzott mintegy félóráig. Ennyi ideig tartott ugyanis az
itatás, ijesztgetés és mesélgetés. Ennyi idő kellett ahhoz, hogy
Klein megtanulhassa, emlékezetébe véshesse a mese részleteit.</p>
<p>Kétségtelenül igy történt a többi vádlott beoktatása is. S
Matejnél, Herskónál, Smilovicsnál egyelőre sikerült is, de
Csepkanicsnál, Fogelnél, Grósznál, Kleinnál <span class=
"pagenum"><a name="Page_273" id="Page_273">-273-</a></span> nem
sikerült. Test a kinzásnak, lélek a faggatásnak ezeknél ellent
tudott állani.</p>
<p>Kleinnál azonban csak hajszálon mult a dolog.</p>
<p>Ő egy pillanatban, mint láttuk, már elhatározta, hogy a mesét
magára veszi. Akkor volt ez, a mikor a vizsgálóbiró a szobába
betoppant.</p>
<p>De Klein, a mint őt papirosával s irótollával meglátta, megint
magához tért.</p>
<p>– Én istenem, – ugymond, – nagy szerencsétlenség lesz ebből,
nagy bajt szerzek magamnak. Ártatlan vagyok én, miként valljak én
magamra efféle dolgot?</p>
<p>Kezeit tördelte. Tusakodott lelkében. Könyörögve fordult a
vizsgálóbiróhoz.</p>
<p>– Tekintetes biró ur, ne kényszeritsen olyasmire, a mit én el
nem ismerhetek.</p>
<p>A vizsgálóbiró türelmetlen volt már. Éjjeli tizenegy óra körül
járt az idő. Rárivallt Kleinra.</p>
<p>– Hát te kutya zsidó, még most se akarod elismerni?</p>
<p>Klein félt a gyötréstől, azt hitte, tovább nyaggatják.
Elhatározta, hogy vall.</p>
<p>A vizsgálóbiró elővette papirosát s elkezdett irni. Följegyezte
Klein vallomását.</p>
<p>Klein szóról-szóra elmondta mindazt, a mi a csendbiztos és a
fogházőr mesélgetéséből a fejében maradt. Grósz neve azonban sehogy
se jutott eszébe. Csak annyi motoszkált fejében, hogy neki egy
eszlári zsidóval együtt kellett a holttestet szállitani s mikor a
vizsgálóbiró azt kérdezte, kivel kocsikázott hát együtt? – igy
felelt:</p>
<p>– Lichtman Jakabbal. <span class="pagenum"><a name="Page_274"
id="Page_274">-274-</a></span></p>
<p>– Kinek a lovain?</p>
<p>– Az ő lovain.</p>
<p>S folytatta tovább a mesét szakványban. Ha már benne volt, ő se
akart ostobábbnak látszani, mint a többi mesemondó. De azért mégis
össze-visszakuszálta Herskó és Smilovics egész tudományát.</p>
<p>Elmondta, hogy éjnek éjszakáján értek valahová a Tisza partján.
Talán ott lehetett Tisza-Szent Márton. Lichtman azt mondta: itt
álljunk meg, fogja ki a lovakat, s adjon nekik enni. Ő ezt
megcselekedte. Lichtman a sötétben elment valahová, őt pedig
elnyomta az álom, lefeküdt s elaludt. Egyszer csak érzi, hogy
valaki megtaszitja a lábát. Fölébred, fölnéz, Lichtmant látja, a ki
visszajött s őt fölébresztette. Fölkelt, fölszerszámozott,
kocsijával megfordult s hazatért Tisza-Eszlárra.</p>
<p>A vizsgálóbiró kérdezte.</p>
<p>– Hát miért jártak ott?</p>
<p>Erről a kérdésről jutott eszébe a mesének az a része, mely a
holttetemről szól.</p>
<p>– Ugy éreztem, valami holttest volt a kocsiban.</p>
<p>A vizsgálóbiró méregbe jött. Látta, hogy a zsidó összehadar
mindent, átabotába beszél s szavaira nem lehet adni semmit.
Mérgében a zsidót mellbe lökte.</p>
<p>Klein a lökésre leesett ülőhelyéről s eszméletét elvesztette. Se
látott, se hallott ezentul. Két kupa viz már gyomrában volt,
megzavart gyomoridegei pillanatilag már az agyát megtámadták.
Karanczai s egy hajdu megfogta, ketten kivitték s az istállóban az
alomra lökték. <span class="pagenum"><a name="Page_275" id=
"Page_275">-275-</a></span></p>
<p>A vizsgálóbiró jegyzetei nem kerültek az ügy iratai közé. Julius
18-ról nincs jegyzőkönyv, mely Klein vallomásáról szólna.</p>
<p>Ez természetes.</p>
<p>Klein elfeledte a mesebeli Grószt s e helyett Lichtman Jakabot
szőtte-fonta beszédébe. Ámde a vizsgálóbiró ekkor már igen jól
tudta, hogy ez az a Lichtman Jakab, a ki minden napjáról s
napjainak minden órájáról jegyzőkönyvet vezet, mindenhova tanukkal
jár s minden tanuját föl is jegyzi. Lichtman tehát oly fényesen
tudta igazolni alibijét, mint a déli napfény. Akkor pedig dugába
dül Herskóék és Smilovicsék minden ostoba meséje.</p>
<p>De még más jelentős ok is volt.</p>
<p>Smilovics Klein társa gyanánt nem Lichtmanra, hanem Grószra lett
beoktatva s azért a julius 17-iki tisza-eszlári szembesitésnél
Grószt és nem Lichtmant jelölte ki tetemszállitónak. Ezt most már
valahogy vissza kellene csinálni, Smilovics fejéből Grószt ki
kellene venni, s helyébe Lichtmant rátukmálni.</p>
<p>Csakhogy Smilovics is eszes és ravasz ember. Hátha egykor mégis
magába tér s az egész kihallgatási cselszövényt majdan elárulja a
védőnek s a törvényszéknek? Mi lesz akkor?</p>
<p>Mindezt meggondolta a vizsgálóbiró s azért jónak látta a Klein
vallomásáról szóló jegyzeteket összetépni és megsemmisiteni s
azokról a vizsgálat további folyamában mélyen hallgatni.
Kihallgatta ő még Kleint julius 28-án, szeptember 2-án és 17-én is,
szembesitette <span class="pagenum"><a name="Page_276" id=
"Page_276">-276-</a></span> is Smilovicscsal akárhányszor, de többé
neki a tiszalöki vallomást elő nem hozta. Ám azontul Klein is
megmaradt szilárdul az igazság mellett s a mesének egyetlen
részletét se vállalta magára, sőt alibijét teljesen igazolta.</p>
<p>A vizsgálóbiró hát kudarczot vallott tetemusztatási
meséjével.</p>
<p>Herskóból ugyan kierőszakolta, hogy ő átvette a holttestet
Smilovicstól, s e vallomást elfogadta s magára vette Smilovics is,
Matej is, de odáig már a vizsgálóbiró nem tudott eljutni, hogy hát
Smilovics hol vette, kitől kapta a holttestet?</p>
<p>Fógeltól nem kapta, mert ez minden gyanu alól kitisztázta magát.
Grósztól és Kleintól se kapta, mert ezek is tökéletesen igazolták
magukat. De ha magukra vállalták volna is a tetemszállitást, még
akkor se ért volna vallomásuk semmit, ha a holttest honnan való
származása ki nem derült volna. Erre pedig a vizsgálóbiró még csak
nem is gondolt.</p>
<p>Honnan került tehát elő a mesebeli holttest?</p>
<p>Égből eredt? Földből támadt? Madár hozta? Szélvész sodorta?</p>
<p>Mit ér a titkos tanács furfangja, a vizsgálóbiró ügyeskedése s a
csendbiztos durvasága, vallató vize, hüvelykszoritó gyüszüje s
férgekkel teljes tyukóla, de mit ér Matej, Herskó, Smilovics minden
beismerése is, ha a főkérdésre nincs felelet?</p>
<p>A vizsgálóbiró azonban nem törődött a főkérdéssel; tovább
botorkált a maga tévelygő utain. Föltette magában, <span class=
"pagenum"><a name="Page_277" id="Page_277">-277-</a></span> hogy a
mesét kiegésziti azzal: miként került az eltünt lánykának,
Eszternek ruhája az idegen tetemre.</p>
<p>Herskó ugyanis azt beszélte julius 6-iki hamis vallomásában,
hogy Smilovics már Tárkánynál junius 11-én figyelmeztette őt, hogy
a mikor majd tutajával s a holttesttel Eszlár alá ér, ott egy barna
arczu asszony vár rá, a ki 30–35 éves életkoru lehet, egy csomó
ruha lesz nála, azt majd átadja s ebbe a holttestet fel kell
öltöztetni. Igy is történt. Déltájban haladtak el Eszlár alatt a
tutajok. Herskó látta a parton azt az asszonyt, a mint a folyamon
nézegetett fel és alá. Ruhacsomag a kezében. Herskóék csak délután
2–3 óra tájban kötöttek ki Eszláron alul, de a folyamnak nem keleti
oldalán, a hogy Eszlár fekszik, hanem nyugati oldalán, a
tiszaladányi parton. Ide csolnakon ment át az asszony. Herskó elébe
ment s átvette a ruhát. Az asszony e szavakkal adta át: »Itt vannak
ezek a ruhák, Jankel küldötte neked arra a holttestre.« Az asszony
zsidó nyelven mondta e szavakat.</p>
<p>Igy mesélt Herskó.</p>
<p>Nincs határa annak a bárgyuságnak, a melylyel a titkos tanács
ezt kigondolta.</p>
<p>Miért és miként került volna Solymosi Eszter ruhája Máramaros
vármegyébe Jankel kezébe? Micsoda ok birhatta volna erre a
zsidókat? Ha pedig mégis Jankel kezébe került: miért nem adta volna
ő át a ruhát Herskónak ott és akkor, a hol és a mikor a holttestet
átadta? Olyan buták csak nem lehettek a zsidók, hogy titkos
műveletük esetleges fölfedeztetését kétszeresen <span class=
"pagenum"><a name="Page_278" id="Page_278">-278-</a></span>
megkönnyitsék. Egyszer a holttest ide-oda hurczolásával, azután meg
a ruházat ide-oda csempészésével. S azután e fajta titkos munkát
minél kevesebb emberrel szokás végezni. Miért kellett volna a
ruhaátadás rejtélyébe egy eszlári zsidó asszonyt s egy eszlári vagy
ladányi révészt vagy halászt is beavatni? Hiszen más a zsidó
asszonyt a mondott helyen a Tisza nyugati partjára át nem
szállithatta fényes nappal.</p>
<p>De még ez mind semmi.</p>
<p>Ha a zsidók emésztették el a lánykát: ennek ruhája természetesen
az ő kezükbe jutott. De hát miért őrizték volna ezt a ruhát
hónapokon át? Tegyük fel, hogy a gyilkosság után ápril 1-én vagy
2-án mindjárt el nem ásták vagy el nem égették. Tegyük fel, ámbár,
ha a holttestet nyom nélkül el tudták tüntetni: kétségtelenül
eltüntették volna a ruhát is.</p>
<p>Azonban május óta már folyt ellenük a vizsgálat. Hetek óta már
nagy csomó zsidó nyavalygott Nyiregyháza börtöneiben. Ha előbb nem
is, már akkor csak meg kellett semmisiteniök a ruhát, a
gyilkosságnak esetleg kétségtelen tárgyi jelenségét. A
közpéldabeszéd szerint Isten gyakran elveszi a gonosztevő eszét. Ám
a mikor tizen-huszan vannak a gonosztevők s őket nem is érik
tetten, nem üzik sebten: akkor van idejük észretérni. A vérvád
babonájában nincs bent a megölt szüz ruhájának ereklyeként őrizése.
Hiszen ha a május 19-én megindult vizsgálat után valamelyik eszlári
zsidónál az eltünt lányka ruhájából csak egy tenyérnyit találtak
volna is: nincs az a hatalom, a mely amaz izgalmas <span class=
"pagenum"><a name="Page_279" id="Page_279">-279-</a></span>
korszakban a legiszonyubb vádtól meg tudta volna őket menteni.
Miért őrizgették volna tehát a ruházat darabjait?</p>
<p>Ezen ugyan nem akadtak fönn azok, a kik a mesét kikoholták.
Tudták, hogy a tömegnek indulatok által elvakitott része nem lát
igazán s mindent elhisz, a mi a zsidók ellen irányul.</p>
<p>A vizsgálóbiró tehát annyira, a mennyire ki akarta egésziteni a
mesét s megakarta mutatni, hol rejtőzött időközben az eltünt lányka
ruhája.</p>
<p>Az eszlári mindentudó biró Farkas Gábor készen állott a
segitségre. Irásban, hivatalosan jelentette, hogy az eltünt lányka
ruháját Buchta Szigfridné, született Nováki Amália eszlári lakos
adta át Herskó Dávidnak.</p>
<p>E nő bábaasszony, ágostai vallásu, 50 éves, feddhetlen előéletü.
Hogy a községi biró mi alapon gyanusitotta, hogy a ruha mikor,
miként s ki által került volna valamikor a kezébe: ezt föl nem
deritették, komolyan nem is kutatták.</p>
<p>Már kora és alakja se vág össze Herskó 30–35 év körüli barna
asszonyával. Szemébe is állitották Herskónak és Matejnek, de ezek
csak a fejüket csóválták, mikor meglátták. Ő maga indulatosan
utasitotta el magától ezt a vádat.</p>
<p>A vizsgálóbiró nem tehetett mást: zsidó asszonyt kellett
keresnie a ruha átadására.</p>
<p>Herskó Dávid és Csepkanics György julius 8-án a helyszinén
megmutatták a Tisza partján azt a pontot, a hol a tutajok
valósággal kikötöttek. Ez a pont a <span class="pagenum"><a name=
"Page_280" id="Page_280">-280-</a></span> Tisza nyugati partján, a
ladányi oldalán van. Ettől három-négyszáz méternyire van egy
halásznak, Viskei Andrásnak halászgunyhója, a hol csónakja is ki
szokott kötve lenni. A mese szerint a ruhaátadó asszony a kikötött
tutajok irányában csónakon ment át az eszlári partról a ladányi
oldalra s minthogy ide legközelebb Viskei csónakja van, tehát
valószinüség szerint az ő csónakján kellett átmennie.</p>
<p>Herskó nem vallott Viskeire. Azt mondja, az esti szürkületben
nem láthatta jól, hogy a ruhavivő asszonynyal ki vezeti a csónakot.
Viskei András 58 éves, kis tokaji lakos egész határozottan vallja,
hogy se ő, se fia, se azon a helyen, se másutt sohase szállitott át
asszonyt az egyik partról a másikra.</p>
<p>Más halászt vagy révészt kellett keresni, a kinek csónakja van.
Ez Hegedüs Benjámin eszlári lakos, révész, 41 éves koru kálvinista.
Sehogyse emlékezik, hogy a szeklenczei tutajosok kikötésének
napján, junius 16-án vagy 17-ikén vitt volna át valakit a Tiszán.
De arra igenis emlékezik, hogy az utóbbi hetekben, junius és julius
havában három zsidó asszonyt több izben vitt át a ladányi oldalra.
Ez a három asszony Junger Adolfné, Veiszstein Lázárné és Fájerlicht
Mártonné volt. Mind a három eszlári.</p>
<p>Tisza-Ladány falu épen szemben fekszik Tisza-Eszlárral a nyugoti
parton. Egy holt Tisza partján fekszik, a mostani parttól másfél
kilométernyire. Laknak zsidók Ladányban is. A ladányi zsidók is az
eszlári zsinagógát szokták használni. Az eszláriak, különösen a
<span class="pagenum"><a name="Page_281" id=
"Page_281">-281-</a></span> zsidók gyakran át szoktak járni a
szomszéd faluba. A szomszédolás különösen zsidó szokás. Mindenki
egészen természetesnek találta, hogy Benjámin révész gazda
akárhányszor vitt át a Tiszán zsidó asszonyt.</p>
<p>De az a három asszony a vizsgálóbiró faggatására kereken és
határozottan elutasitott magától minden gyanusitást. Egyébként is
tiszta multu mind a három, semmi jelenség ellenük föl nem
merült.</p>
<p>Hát hiszen ez se nagy baj. Ruhaátadó asszonynak mindenesetre
kell lenni, mert e nélkül a mese csonka maradna. A mily uton-módon
Matej berántotta Herskót, Herskó Smilovicsot, Smilovics Fógelt:
azon uton-módon asszonyt is lehet keriteni. Csak a hivatalos
szertartás szinéről nem szabad megfelejtkezni.</p>
<p>Julius 19-én vagy tiz asszonyt odarendel a vizsgálóbiró a
községházához. Nyolcz zsidót, egy németet s egy ágostait, – ez volt
Buchtáné. Szembeállitja velök Herskót s ezt felszólitja: válaszszon
az asszonyok közül, kire van gyanuja, ki adta át neki a ruhát?</p>
<p>Csodálatos szerencséje volt a vizsgálóbirónak. Van Eszláron vagy
ötven zsidó asszony; ő csak nyolczat választ ki szembesitésre s
ime, már e nyolcz közt megtalálja Herskó a magáét. Rámutatott
Herskó Grószberg Leónéra: imhol az asszony, ugy véli, ez adta át a
ruhát, – bizonyosan nem tudja, nem is mondhatja.</p>
<p>Az asszony 40 éves, születési neve Klein Katalin, van férje és
családja, előélete minden folt nélkül való, erkölcsi bizonyitványa
jó.</p>
<p>De nem vallott vele szerencsét a titkos tanács. <span class=
"pagenum"><a name="Page_282" id="Page_282">-282-</a></span></p>
<p>Az asszony nyelves és bátor, mint a nőstény oroszlán. Nem ijed
meg senkitől. Ur, pandur, apátur nem kerekedik föléje. Minden
keresztvizet leszed arról, a ki szemtől-szembe ellent mer neki
mondani, mikor neki van igazsága. Kereken tagad mindent. Csuffá
teszi az egész mesét. A nyöszörgő Herskót ugy leszólja, hogy alig
látszik ki a föld porából. Nem bir vele senki.</p>
<p>De egy tanu mégis akadt, a ki szembe szállt vele keményen és
bátran. E tanu volt Cseres Andrásné.</p>
<p>Érdekes jelenség ez a tanu s még érdekesebb az a körülmény, hogy
mikor és miként lett tanu? Ha ez a tanu nincs: kevesebb alkalmam
lett volna bepillantani abba a sötétségbe, melynek leple alatt
komoly kisérletek folytak a zsidók ellen tanukat szerezni s azok
elméjét kiegésziteni.</p>
<p>A tanu Cseres Andrásné, születési neve Bodnár Mária, tisza-löki
születésü, eszlári lakos. Vagyona nincs. Ő is, férje is napszámos
munkás. Harmincz éves életkoru, kálvinista vallásu. Különös
sajátsága, hogy a falusi zsidó nyelvet teljesen érti és jól
beszéli. Ez a zsidó nyelv nem más, a hogy már emlitettem, mint a
közönséges német nyelv az északi magyarországi zsidók különös
hangoztatásával beszélve. A magyar vidékek népe ezt a nyelvet csak
zsidóktól hallja s azért csak zsidó nyelvnek tartja. Nem is tudja,
hogy az német nyelv. Ha igazi német, vagy keresztyén beszél előtte
e nyelven, arról is azt mondja: zsidóul beszél.</p>
<p>Cseres Andrásné megtanulta ezt a nyelvet. Valami másfél
esztendeig volt mint szegény zsöllérlány szolgálatban <span class=
"pagenum"><a name="Page_283" id="Page_283">-283-</a></span> egy
tisza-löki metsző zsidónál, ott tanulta meg. Nagy ritkaság ez. Éles
figyelő képességre mutat. Nagyon kevés efféle példa van a magyar
nép kebelében. Ez egynél többet én nem tudok. Az eszlári nép tudott
Cseres Andrásnénak e tulajdonságáról. Bámultak is, de nevették is
érte. Legények, lányok gyakran incselkedtek vele e miatt s gyakran
kérték ünnepnapok délutánján, hogy beszéljen zsidóul. Mondja el a
Miatyánkot, vagy a hiszekegyet, vagy adja elő, hogyan beszél a
zsidó asszony luddal, malaczczal, kotlós-tyukkal zsidóul. Ha jó
kedve volt, engedett a kérésnek. Nagy mulatság lett ebből.
Egyébként is tudta utánozni a falusi zsidókat. Ha ezek élénken
beszélgetnek vagy vitatkoznak egymással: nemcsak nyelvük mozog,
hanem szemük, szemöldökük, fejük, mind a két kezük, mind a két
válluk, még a derekuk is. Hol előre, hol hátra hajolnak. Azonkivül
hangjuk hol száll, hol emelkedik s hangsulyozásuk is eltér a magyar
beszéd hangsulyozásától. Kivált ha napközben vagy este imádkoznak.
Nem közönséges halk mormolás imádságuk, mint a keresztyéneknél,
hanem hasonlit az énekléshez s azonfelül használnak orrhangot és
torokhangot is, mint az arabok és héberek. A magyar paraszt füle
sajátságosnak, idegennek, feltünőnek találja ezt s mezei ember
szokása szerint nevetni tud rajta. Cseres Andrásné tökéletesen
tudta utánozni a zsidókat.</p>
<p>1882-ik évi áprilistől kezdve tizenöt hónap telt már el, a mióta
Solymosi Eszter eltünése miatt szakadatlanul folyt a vizsgálat
Tisza-Eszláron a zsidók ellen. <span class="pagenum"><a name=
"Page_284" id="Page_284">-284-</a></span> A vérvád babonájáról ezer
alakban és módosulásban beszéltek az emberek. Időnkint alig volt
más tárgya a közbeszédnek. De Cseres Andrásné nem keveredett
különösen a társalgásba. Nem haragudott a zsidókra. Ellenszenv se
volt benne a zsidók irányában. Ismerte is, meg is szokta őket jól,
sokáig szolgált zsidóknál, jó helye volt is náluk. De nem is tudott
semmit a vérvádról. Legalább soha senki előtt el nem árulta, hogy
tud valamit.</p>
<p>1883-ik év junius 23-án már javában folyt a nagy per nyiregyházi
tárgyalása, a mikor éppen szombatnap reggelén előáll Cseres
Andrásné, elmegy Farkas Gábor községbiróhoz s bejelenti, hogy ő
nagy dolgokat tud s most már csak elmondja, hogy a zsidók
hatalmától megmentse a keresztyénséget. Vegyék az ő szavát
fontolóra.</p>
<p>Nosza biró, jegyző: tollra, papirosra, irjátok csak iziben, a
mit ez a tudós menyecske komolyan beszél!</p>
<p>Irták.</p>
<p>Két nagy és fontos körülményről tett tanubizonyságot. Az egyik
az: miként, hova és mikor temették el a zsidók a megölt keresztyén
szüz holttestét.</p>
<p>Április 1-én történt, Eszter eltünésének napján. Férje, Cseres
András, alkonyattájban hazajött Tokajból a szőlőmunkából,
megvacsoráltak, lefeküdtek. Aludtak is már egy sort, a mikor ő nagy
zugásra felébredt. Házuk szemben van Grószberg Leóék házával. Az
utcza csak öt ölnyi széles. Kinéz az ablakon, hát Grószbergék háza
előtt és udvarán nagy csomó zsidó seregel. Jönnek-mennek
<span class="pagenum"><a name="Page_285" id=
"Page_285">-285-</a></span> az udvaron is és különösen a kertben.
Idegenek és eszláriak vegyesen.</p>
<p>– Hány zsidó volt ott?</p>
<p>– Nem egy, kettő, három; se nem tizenhárom; több volt az még
huszonháromnál is. A jó Isten számlálta meg őket.</p>
<p>Csaknem versben beszélt a jó asszony a törvényszék előtt.</p>
<p>Megütközött a zsidók e nagy gyülekezetén. Leszállt az ágyról, az
ablak alatt volt egy láda, arra térdelt s ugy nézte a zsidókat. Nem
ismerte őket. Csak Szüszman Jakabot ismerte fel. A holdvilág szépen
sütött. Egy csuf idegen zsidó is volt köztük. Borzas, szőrös,
bozontos sapka a fején, térdig harisnya a lábán, hosszu kaftán a
testén, mint a papok reverendája.</p>
<p>Megismerte Grószberget is, a mint tipegett, jajgatott s a kezeit
tördelte.</p>
<p>– Istenem, mit tettünk, mit cselekedtünk?</p>
<p>Odament hozzá a bozontos sapkáju idegen zsidó s a vállára
veregetett.</p>
<p>– Ne félj semmit, nem lesz belőle semmi baj!</p>
<p>Grószberg akkor bement a szobába, de nyomban megint kiment a
kertbe. Egy kiáltás hangzott:</p>
<p>– Hozd a villát, kapát és ásót!</p>
<p>Ki kiáltotta ezt: nem tudja. De vitték a szerszámokat s a
kertben ástak velük. A kapa le is esett a nyeléről, mert tágan állt
rajta s ott a kertben ütötték nyelére ujból.</p>
<p>Valami fél óráig nézegette őket az ablakon át s odaszólt a
férjének: <span class="pagenum"><a name="Page_286" id=
"Page_286">-286-</a></span></p>
<p>– Kelj fel csak, nézz körül, mit csinálnak a zsidók!</p>
<p>A férj azonban nem kelt fel, tovább aludt. Csak annyit mondott
az asszonynak:</p>
<p>– Hagyj nekem békét, én alhatnám. Ha dolgod van velük, eredj
magad!</p>
<p>Azonban ő se ment. Megunta a látványt, visszament ágyába s aludt
nyugodtan reggelig.</p>
<p>Ime, ez az egyik tanuság.</p>
<p>Se reggel, se azután soha el nem mondta a zsidók ez éjjeli
sereglését se férjének, se másnak, se a szomszédoknak, se
Grószbergéknek. Ezt maga is beismeri, de férje, Cseres András is
hüségesen bevallja a törvényszék szine előtt.</p>
<p>De hát hihető ez az éjjeli jelenet?</p>
<p>Még a vérvád őrjöngő hirdetői se hittek el belőle egyetlen szót
se. Mulattak a menyecske eleven képzelődésén s vakmerő
nyilatkozatán. De azért a sajtó komolyan használta fel.</p>
<p>Valami csakugyan történt azon az éjszakán Grószbergéknél.</p>
<p>Emlékezünk ugyanis, hogy Solymosi Eszter eltünésének napján,
este néhány zsidó összejött a zsinagóga pitvarában valami
italmérési viszálykodást kiegyenliteni. Ott volt Grószberg is,
Szüszman is.</p>
<p>Szüszmannak volt egy beteg gyermeke. Volt Weiszstein Lázárnak
is. Szüszman megkérte Grószberget, hogy hajnalban vigye el kocsiján
kis betegjét Nagy-Kállóba Józsa András megyei főorvoshoz, a ki nagy
tudományáról és szerencsés gyógyitásáról hires volt több
vármegyében. <span class="pagenum"><a name="Page_287" id=
"Page_287">-287-</a></span> El is vitte. Kora hajnalban indult el
vele a Weiszsteinék kis betegjével.</p>
<p>Ebben az ügyben tanácskozott Grószberg a másik hét zsidóval.
Ezek el is kisérték hazáig. Ezeket csakugyan láthatta Cseres
Andrásné. De ásóról, kapáról, bozontos fejü idegen zsidóról,
Grószberg jajgatásáról szó se lehetett. Mindezt a szájas menyecske
tizenöt hónap mulva gondolta ki. S bizonyára a titkos tanács
valamelyik tagja is segitett neki ezt kigondolni.</p>
<p>S mindezt azért, hogy a vérvád annál jobban megerősödjék a
szüzölő zsidók ellen.</p>
<p>A másik tanuság talán még érdekesebb. Ezt igy adja elő Cseres
Andrásné:</p>
<p>Ama pénteki napon, a mely a csonkafűzesi holttest felbukkanását
közvetlenül megelőzte, ő átment Grószbergékhez, a kik boltosok,
hogy egy darab szappant vegyen hitelben. Éppen akkor jött haza
valahonnan Grószberg Leó s azt mondta tőle pár lépésnyi távolságból
feleségének:</p>
<p>– Eredj Jakabhoz, vedd át tőle a ruhát, vidd el a nagyfalui
fűzeshez s ott add át.</p>
<p>Az asszony durczásan azt felelte:</p>
<p>– Én nem megyek, eredj a fekete fenében te magad.</p>
<p>Grószberg erre odament a feleségéhez, szeliden megfogta s
nyájasan igy szólt hozzá:</p>
<p>– Eredj csak. Előbb menj, öltözzél fel.</p>
<p>Ezt azért mondta, mert az asszony egy tehénganéjba lépett s e
miatt papucsa piszkos lett. Cseres Andrásné e beszédet hallva, nem
is kért szappant, hanem a zsidó <span class="pagenum"><a name=
"Page_288" id="Page_288">-288-</a></span> asszonynak segitett
öltözni s papucsát ő törülgette meg. Az asszony azután elment.
Cseresné nem látta, hogy ruhát vitt volna valami csomagban
magával.</p>
<p>Egész nap nem látta Grószbergéket. Napnyugta felé megint átment
hozzájuk szappanért. Éppen akkor jött haza az asszony. Oly későn,
hogy mindjárt sábesz lett, a mi azt jelenti, hogy nemsokára feljött
a csillag.</p>
<p>A férj azzal fogadta a feleségét:</p>
<p>– Hol voltál ily sokáig? Azt hittem, már a Tiszába fuladtál!</p>
<p>– Nem tudtam a nagyfalui fűzesnél a ruhát átadni, le kellett
mennem a löki fűzeshez.</p>
<p>– Megmondtad-e, hogy felöltöztessék a holttestet? És hogy miként
kössék kezére a föstékes kendőt?</p>
<p>– Megmondtam!</p>
<p>E beszélgetést hallotta Cseres Andrásné. Igy adja elő
legalább.</p>
<p>Ez volt a vallomás tartalma.</p>
<p>A községbiró rögtön futott Cseres Andrásnéval a szolgabiróhoz, a
ki már jó előre értesitve, ott volt éppen Tisza-Eszláron. A
szolgabiró jegyzőkönyvet vett fel s azt gyorsfutár által beküldte
Nyiregyházára az alispánhoz, az alispán pedig még ugyane napon
déltájban értesitette a törvényszéki elnököt s áttette hozzá az
iratokat.</p>
<p>Már junius 19-ike óta folytattuk naponként a nagy per nyilvános
tárgyalását. E napon is ülés volt reggeli nyolcz órától délutáni
két vagy három óráig.</p>
<p>Az elnöknek a törvények szerint az lett volna kötelessége, hogy
e közbejött esetről nyilt ülésen értesitse <span class=
"pagenum"><a name="Page_289" id="Page_289">-289-</a></span> a
törvényszéket, a vádhatóságot, a védőket s a vádlottakat. Nem ezt
tette. Hanem azt tette, hogy nyomban felhivta Bary aljegyzőt, mint
vizsgálóbirót, menjen Tisza-Eszlárra s hallgassa ki Cseres
Andrásnét. Bary aljegyző pedig nyomban végzést hozott, elrendelte
saját uri személyének Eszlárra utazását, s erről irásban
értesitette még a törvényszék nyilt ülésén a közvádló királyi
főügyészi helyettest. Hogy ez is utazzék vele, ha akar, Eszlárra.
Ha nem akar, azzal se törődik.</p>
<p>Ilyen gyorsaságot nem ismert eddig Európa.</p>
<p>Tisza-Eszlár és Nyiregyháza között se vasut, se táviró, se
távbeszélő, a távolság pedig 20–22 kilométernyi a használt utakon s
Eszlárhoz Tisza-Lök is vagy 7–8 kilométernyi út.</p>
<p>Cseresné jelentkezik a községi birónál reggeli 8 órakor.
Elbeszélgetnek, ha nagyon sietnek is, legalább egy óra folyásáig.
Ha a szolgabirót lóhalálában értesitik is, s az sebten Eszlárra jön
is: eltelik másfél óra. A jegyzőkönyv felvétele legalább egy órai
munka s ez alatt a jelentést is meg kell irni s levélboritékba
tenni az alispánhoz. Délelőtt tizenegyre jár az idő, mikor a lovas
legény a levéllel elindul Nyiregyházára. Odaér déli 12 órára, az
alispán már bizonyosan várja. A levelet átveszi, feltöri,
elolvassa, iktatóba küldi, a törvényszéki elnökhöz szóló átiratot
megfogalmazza, leiratja s a kiadóhivatal különös gyorsaságával
elküldi. A törvényszéki elnök tárgyaláson van. Mindegy. A
küldeményt beviszik hozzá, elolvassa, elnöki iktatójába
bevezetteti, s az utasitást megfogalmazza, leiratja s <span class=
"pagenum"><a name="Page_290" id="Page_290">-290-</a></span> aláirja
a vizsgálóbiróhoz. A vizsgálóbiró is elolvas mindent s végzést hoz,
azt leiratja és egy példányban a végzést már délután egy s két óra
közt a közvádlónak kezébe juttatja, a ki szintén a tárgyaláson van
elfoglalva.</p>
<p>No hát ez a munka nem rendes munka. Ha császárt gyilkolnak meg,
vagy ha Szent Péter temploma gyulad ki: még akkor se fejtenek ki
ekkora gyorsaságot az aluszékony, vagy fejükvesztett hatóságok.
Szentül meg voltunk győződve, hogy az egész Cseresné-féle dolgot
Farkas Gábor községbiró jó gondosan már az előző napokban
elcsinálta, s rendbehozta s junius 23-án csak a külső alakot adták
meg neki.</p>
<p>Az asszony nyelves, bátor és fontoskodó. Ha ő az 1882. évi
április 1-e és 2-ika közti éjszakán látta volna az összesereglett
idegen zsidókat, a hogy képzelete szerint Solymosi Eszter
holttestét Grószbergék kertjében elásták: vajjon várt volna-e ennek
elmondásával 15 hónapig? El lehet-e azt gondolni, hogy erről se
férjének, se másnak, se a hatóságnak soha egyetlen szót se mondott
volna?</p>
<p>És azután Grószberg és felesége jól tudták, hogy Cseres Andrásné
tökéletesen érti és beszéli a falusi zsidók nyelvét. Velük
rendszerint zsidóul beszélt, ha a boltba valamiért betért, vagy
mosni, kapálni náluk napszámban volt. Vajjon elképzelhető-e, hogy
előtte és jelenlétében beszélgettek volna junius 16-án arról, hogy
a zsidó asszony vigye el a tutajosok számára Solymosi Eszter
ruháját, hogy abba az idegen holttestet felöltöztessék?
<span class="pagenum"><a name="Page_291" id=
"Page_291">-291-</a></span></p>
<p>Cseres Andrásné azt beszéli a biróság előtt, hogy a nép gyakran
zúgott Tisza-Eszláron a zsidók ellen. Ez igaz lehet. De legjobban
zugott 1882. évi május és junius hónapokban. És épen akkor beszélt
volna előtte a két zsidó nyiltan a legnagyobb és legveszélyesebb
titokról: Eszter ruhájáról.</p>
<p>Bolondság!</p>
<p>Ha van hamis tanu a világon: Cseres Andrásné hamis tanu. S hamis
tanuságának tartalmát is durva parasztos furfanggal gondolták
ki.</p>
<p>Hiszen csak parányi birói ész mellett is Grószbergék kertjét meg
kellett volna vizsgálni, vajjon hát ott porladnak-e az eltünt
lányka csontjai? S azután tovább kellett volna nyomozni, vajjon ki
az a Jakab, a kinél Eszter ruhái vannak? Ha pedig csakugyan ott
voltak valamelyik Jakabnál: hát miért nem szállithatta az a Jakab
azt a ruhát Herskóhoz és Matejhoz s miért kellett volna ebbe
Grószbergéket is és Cseres Andrásnét is beavatni?</p>
<p>A titkos tanács gyanut akart a tömegben a zsidók ellen
támasztani s a gyanut meggyökereztetni s terjeszteni akarta oly
módon, melylyel a tömeg agyához legkönnyebben oda lehet férkőzni.
Erre szolgált a ruhaátadás ötlete is.</p>
<p>Ám Herskó minden ijedtsége és gyávasága daczára se merte
Grószbergnét egyenesen és határozottan gyanusitani. Csak annyit
mondott, hogy némileg ő hasonlit ahhoz a nőhöz, a ki a ruhát a
Tiszán át a ladányi partra vitte. E rávallás semmivé tételére elég
volt a <span class="pagenum"><a name="Page_292" id=
"Page_292">-292-</a></span> különben is bátor Grószbergnének
határozott, kemény tagadása s megdöbbentő szembeállása. Nem birt ő
vele még Cseres Andrásné se.</p>
<p>Valami más terhelő jelenséget is kellett tehát Herskó ingadozó
nyilatkozatán Gószbergné ellen keresni. Ez a más jelenség Cseres
Andrásné tanusága lett volna, ha beválik.</p>
<p>Grószbergnét gondosan kikérdeztük: mi birhatta Cseres Andrásnét
a terhelő vallomásra?</p>
<p>Azt felelte, hogy Cseresnével mint szomszédok mindig jó
viszonyban voltak, de 1883-ban ő márcziusi csirkéket költött és
nevelt, de csirkéit Cseres Andrásné disznaja mind fölfalta. E miatt
ő a községi biró előtt megperelte, kinek szavára akként egyeztek
ki, hogy Cseres Andrásné a kárt napszámmal leszolgálja. De nem
tartotta meg az egyezséget s e miatt is viszálykodtak s később
mindennapos lett köztük a viszály a miatt is, hogy Cseresné
malaczai az ő burgonyáját a földből kiturták. Igy lett haragosa
Cseresné.</p>
<p>S vajjon ő biró elé merte volna-e idéztetni Cseresnét merte
volna-e holmi csirke és burgonya miatt biróilag zaklatni, ha
Cseresné ily borzasztó titkokat tudott volna ő róla? Inkább
tyukkal, kalácscsal, pénzzel, jó szóval tartja éveken át, semmint
okot és alkalmat adjon Cseresnének a nagy titok elárulására.</p>
<p>Ez az ok a leghevesebb zsidó-gyülölőt is lefegyverezte. Az
emberek lelkiállapota is a természet törvényeinek tárgyias
nyilatkozása. E törvényeket pedig agyonfeleselni nem lehet, a mikor
ilyen világosak. <span class="pagenum"><a name="Page_293" id=
"Page_293">-293-</a></span></p>
<p>Különös gondot forditottunk arra is, miként és mikor határozta
el magát Cseres Andrásné erre a vallomásra? Miként tudja érthetővé
tenni késlekedését s több mint egy éven át való hallgatását? A
hamis tanu, ha eszes, nagyon vigyáz ugyan minden szavára, de
nyilvánvaló volt, hogy a menyecske bőbeszédü, nagyon szeret
fecsegni, bizton reméltük, hogy nyujt valami felvilágositást.</p>
<p>Nyujtott is.</p>
<p>Azt mondta: folyt már néhány napon át Nyiregyházán a nagy per
tárgyalása, mikor Tisza-Eszláron az a hir terjedt el, hogy a perben
a zsidók nyernek, a keresztyének pedig vesztenek. Ez ösztönözte
arra, hogy tanuskodjék. Azt gondolta, pokolra jut különben a
lelke.</p>
<p>Azt kérdeztem:</p>
<p>– Mit ért az alatt, hogy a keresztyén veszit, a zsidó pedig
nyer?</p>
<p>Szójátékkal felelt:</p>
<p>– Azt értem, hogy a keresztyénség veszitette el Esztert, pedig a
zsidók vesztették el s most mégis a keresztyéneket nyomják.</p>
<p>– Honnan tudja, hogy a zsidók vesztették el őt?</p>
<p>– Csak a zsidóknak kellett elveszteni. Hallottam én ezt.</p>
<p>A magyar népnyelv a birói kivégzés helyét vesztőhelynek nevezi.
Ez a szó: elveszteni, – két jelentésü. Ha valakinek rossz üzletben
kárba megy a pénze, vagy valakinek meghal a felesége vagy fia, igy
mondják: elvesztette pénzét, elvesztette feleségét, elvesztette
fiát. <span class="pagenum"><a name="Page_294" id=
"Page_294">-294-</a></span> – Ez a szó egyik jelentése. Ez
értelemben mondja Cseres Andrásné, hogy a keresztyénség elvesztette
Solymosi Esztert.</p>
<p>De elveszteni azt is jelenti: valakit életétől szándékosan
megfosztani. Méreggel, fegyverrel, éheztetéssel, kinzással vagy
egyéb tudatos erőszakkal kioltani az életet. Elvesztés az is, a
mikor birói itélet alapján valakit akasztófán vagy nyaktilón
kivégeznek. Igy értette Cseres Andrásné, mikor azt mondta, hogy a
zsidóknak kellett elveszteni Solymosi Esztert.</p>
<p>Nem hittem ugyan, hogy csupán a babonás hit birta rá Cseres
Andrásnét a hamis tanuskodásra, hiszen a nyilvános tárgyalás
folyamán a titkos tanács tetemes számu hasonló tanut állitott a
biróság elé, valamennyit pedig nem vezette a babonás hit, de azért
beszédéből mégis kitünt, hogy a vérvád babonája mélyen gyökeredzik
a lelkében.</p>
<p>A lelkekben ma is dolgozik még a babona. Nem annyira, mint a
boszorkányhivés elmult korszakában, de azért a felfogásra,
gondolkozásra, képzelődésre, sőt még a tanuskodásra is van hatása.
Kivált ha vallási vagy felekezeti indulattal tud szövetkezni.</p>
<p>Cseres Andrásné érzései s ösztönei közé befurakodott a vallási
és felekezeti indulat is. Bizonyitja ezt az a kijelentése, hogy őt
a tanuságtételre a zsidók győzelmétől s a keresztyének bukásától
való félelem birta. Eszes asszony volt. Könnyü szerrel rá nem
tudták venni a tanuskodásra. Ha a tanuskodás könnyen állt volna
nála: nem várt volna azzal tizennégy hónapnál <span class=
"pagenum"><a name="Page_295" id="Page_295">-295-</a></span> tovább.
Csakis azzal birták rá, hogy ő mentheti meg a keresztyénséget.</p>
<p>Az ő tanuskodása egyébiránt a tisza-löki titkok közé szorosan
véve nem tartozik. Csak azért ismertettem itt, mert az ő beszéde
Grószberg Leóné tanuskodásával függ össze, – az pedig csakugyan a
tisza-löki titkok egyike, a hogy’ Grószberg Leónét a mesebeli
áltetem felöltöztetésébe belekeverték.</p>
<h3>VI.</h3>
<p class="summary">(A foglyok éjjeli behajtása Nyiregyházára. –
Vajjon valósággal megtörténtek-e a gyötrő, sanyargató vallatások? –
Matej, Csepkanics és Herskó panasza a kinzatások miatt. – Matej
csodálatos visszaesése. – Bünös tagadása. – Mit ér az eskü?)</p>
<p>Ezzel a tisza-löki titkos vallatások története véget is ért.</p>
<p>E vallatások kisebb-nagyobb megszakitással julius 5-étől 21-ig
tartottak. Kisebb részük Tisza-Eszláron, nagyobb részük
Tisza-Lökön.</p>
<p>Csepkanics szilárdul ellentállt minden kinzásnak. Nem vallott.
Hasonló szilárdságot tanusitott Fógel, Grósz, Klein és Grószberg
Leóné. Grószberg Leónét különben nem is gyötörték, Tisza-Lökre se
vitték.</p>
<p>Vallott azonban Matej, Herskó és Smilovics. Az ő vallomásuk
valószinüvé tette a holttestusztatás szövevényes meséjét.
Vallomásuk részleteit nyomban szétkürtölte a sajtó. Országszerte,
világszerte mindenki elhitte a mesét. Maguk a zsidók is hitték. Még
maga Smilovics is szentül hitte időnként, pedig ő már jól
<span class="pagenum"><a name="Page_296" id=
"Page_296">-296-</a></span> tudta, hogy a mesének az a része, mely
tőle ered, csakugyan valótlan. Szentül hitték a titkos tanács
tagjai is, noha ők is jól tudták, hogy Matej, Herskó és Smilovics
vallomása minő kinzások, gyötörtetések és megfélemlitések
szüleménye.</p>
<p>Csepkanics, Grósz, Klein, Fógel és Grószbergné vallomásait
gondosan titokban tartották. Ezeket nem közölték a hirlapokkal. A
nagyközönségnek nem akartak módot nyujtani arra, hogy a mesét
megbirálhassa s annak valósága vagy valótlansága fölött komoly
megfontolással dönthessen.</p>
<p>Julius 21-én este inditották utnak Tisza-Eszlárról az összes
foglyokat Nyiregyháza felé, hogy őket a börtönben elhelyezzék.</p>
<p>A foglyok vonulása szomoru látvány volt. A vizsgálóbiró és a
királyi alügyész nem is akarták, hogy a közönség ezt megláthassa.
Elhatározták, hogy éjjel történjék a vonulás.</p>
<p>Sokan voltak. Egy irnok, Karanczai és Cséplő János fogházőr,
Róka Sándor pandur ló nélkül, két pandur lóháton: ezekből állott a
kiséret. Smilovics, Herskó, Csepkanics, Fógel, Grósz, Klein: ezek
voltak a foglyok.</p>
<p>Nem egy módon bántak a foglyokkal. Herskó iránt elnéző volt a
titkos tanács, mert ő vallott. Smilovics Jankel különös kedvenczczé
vált, mert ő nagy ügyességgel vallott. Kapott is pálinkát, szivart,
dohányt eleget. S jó szót is, dicséretet, elismerést.</p>
<p>Ehhez képest rendelkezett a vizsgálóbiró és a királyi alügyész.
<span class="pagenum"><a name="Page_297" id=
"Page_297">-297-</a></span></p>
<p>Szereztek egy talyigát és egy szekeret. A talyiga kétüléses, a
szekér négyüléses.</p>
<p>A szekérbe ült a vizsgálóbiró irnoka, a kocsis, Cséplő és
Karanczai fogházőr és Herskó. Kényelmesen mentek.</p>
<p>A talyigába ült Róka Sándor pandur és Smilovics Jankel.
Smilovics jól evett-ivott s az uton kedvére dohányzott. A többi
fogolynak gyalog kellett mennie a két, lovon ülő pandur előtt. E
két pandur Juhász János és Kazimir József volt.</p>
<p>Ámde Grósz és Klein helybeli családos ember s mindegyiknek lova,
talyigája volt. Miért kell nekik éjszaka és gyalogszerrel menniök a
két lovon ülő pandur előtt? Egyik se elitélt, egyik se rab. Mind a
kettő bizton tudja, hogy ártatlan.</p>
<p>Kérték, hogy engedje meg a vizsgálóbiróság, hadd töltsék
nyugodtan az éjszakát, hadd alhassák ki magukat, a tisza-löki
kinzás nagyon elgyötörte őket, az éjszaka ugyis nyugalomra való s
nekik joguk van az alváshoz.</p>
<p>Megtagadták.</p>
<p>Grósz Márton indulatos ember. A törvénysértő határozat daczra
ingerli. Most már nem kéri, hanem törvényesen joga szerint
követeli, hogy mind ő, mind Klein saját lovukon, talyigájukon
mehessenek Nyiregyházára. Ő nem bűnös, nem elitélt.</p>
<p>Durván utasitották el e követelését. Előre, gyalog, a ló orra
előtt.</p>
<p>Grósz erősebb ember volt, mint a többi. Csepkanics öreg. Klein
gyönge. Fógel beteg. Mind a három kegyetlenül megnyaggatva. Napok
óta nem ettek, nem ittak, <span class="pagenum"><a name="Page_298"
id="Page_298">-298-</a></span> nem aludtak rendesen. Az éjszakákat
disznóólban, tyukólban, pinczében, vagy vallatás közt töltötték.
Fógel állni is alig tudott lábain.</p>
<p>Nyiregyházáig vagy 24 kilométer az út. Egészséges, erős embernek
is gyalogszerrel öt-hat óráig tartó nappali út. Miként végzi ezt
éjjel az az elcsigázott sereg?</p>
<p>Mindegy, csak előre!</p>
<p>Esti 9 óra után, már a teljes alkonyatban indultak. A pusztákon,
a dülő utakon át, éjfél felé értek ki a tokaj-nyiregyházi állami
útra, a varju-laposi csárda körül. Fógel saját erejével nem tudott
menni. Annak megengedték, hogy a szekér saroglyáiba kapaszkodjék
kezeivel, a szekér majd elvonszolja.</p>
<p>A királytelki tanyák körül meg kellett pihenni. A foglyok
félórára lefekhettek a meztelen földre a csillagos ég
árnyékában.</p>
<p>Ámde világossal nem volt szabad Nyiregyházára bemenni. A város
közönsége meglátta volna a szánalmas csoportot. Sietni kellett,
hogy hajnal előtt ott legyenek.</p>
<p>– Előre!</p>
<p>Könnyü ez annak, a kinek van jártányi ereje. De mit csináljon a
szerencsétlen Fógel?</p>
<p>Grósz Márton káromkodott, mint a jégeső. Beleveszett Karanczai
fogházőrbe, a ki legjobban erőltette a kegyetlen utazást. Fógel
Amsel egy szót se szólt, csak nyögött. Nagy beteg volt.
Föltápászkodni még föltudott a parancsszóra, de menni már nem volt
képes, feje lenyaklott. <span class="pagenum"><a name="Page_299"
id="Page_299">-299-</a></span></p>
<p>– Mit csináljanak vele?</p>
<p>Ott nem hagyhatják. A parancs az, hogy gyalog kell neki mennie.
De hát lófarkára kössék vagy kezét a lőcshöz hurkolják?</p>
<p>Szerencsére van szive a pandurnak is. Róka Sándor megkönyörült a
nyomorulton. A vörös Smilovicsot lelökte maga mellől a talyigáról s
helyébe odaültette Fógelt. Igy aztán mire világosodni kezdett:
szerencsésen beértek Nyiregyházára s eljutottak a börtön
fenekére.</p>
<p>Fógel nagy beteg lett, sokáig nyomta az ágyat.</p>
<p>Grósz Mártont felelősségre vonták házsártosságáért, melyet
utközben követett el. Hogy’ merészelte Karanczai fogházőrt
összeszidni? Kapott büntetésként tizennégy napi sötét odut és
magánosat.</p>
<p>– Majd megbolondultam. Tizennégy napig se eget, se földet, se
embert nem láttam.</p>
<p>Igy panaszolta el sorsát 1883-ik évi julius 5-én a törvényszék
nyilvános ülésén.</p>
<p class="center">*</p>
<p>Most már az a kérdés tolul elénk, vajjon igaz volt-e mindez?
Vajjon nem tulzás és elfogultság vezette-e a tollat, mely a
tisza-löki titkok történetét leirta?</p>
<p>Magyarország elvégre is mivelt ország. A magyar nemzet
szabadságért és igazságért s a haladás nagy vivmányaiért tenger
vért ontott századok óta. Népe mivelt, értelmes, szelid és munkás.
Alkotmánya különösen becses és gazdag s törvényei olyanok, mint a
mivelt nagy nemzetek törvényei. Biróságai jók, birái <span class=
"pagenum"><a name="Page_300" id="Page_300">-300-</a></span> tanult
és mivelt férfiak. Hősei, költői, tudósai, törvény alkotói
jelentőséggel birnak az emberiség egyetemes fejlődésében.</p>
<p>Vajjon megtörténhettek-e a tisza-löki dolgok? Vajjon el lehet-e
hinni, hogy ott tyukólba, disznóólba s pinczébe zárták el az
embereket s vizitatással gyötörték, meztelenre vetkőztetéssel
rémitgették s hüvelykszoritó gyürüvel kinozták és vallatták a
gyanuba vett tanukat és vádlottakat? Vajjon a rég multnak sirjából
föltámadhatott-e egy pillanatra a középkor a maga sötét babonáival,
erőszakos tisztviselőivel, kinzó vallatásával és ostoba
boszorkány-pöreivel?</p>
<p>Nincs nemzet, a mely biztos lenne arról, hogy egy
szempillantásig különös izgatottság nem vesz rajta erőt s agya a
józan gondolatot s az itélet tisztaságát rövid időre el nem veszti.
A lelkeknek ma is vannak még sötét rejtekeik. Vallási tulbuzgóság,
vérvád, faji és felekezeti gyülölet ma is lappang még ama
rejtekekben. Jöhet idő, a mikor ezek egyike, vagy másika kipattan,
lángra gyul, erőre kap s muló napokig elárasztja a társadalmat s
urrá lesz az elmék és szivek fölött.</p>
<p>Ilyen idő volt a vérvád szaka Magyarországon. Ez ugyan semmit se
ment ki, de sokat megmagyaráz. De azért mégis meg kell vizsgálnunk,
ha röviden is, a tisza-löki titkok valóságának bizonyitékait.</p>
<p>Mindazok, a kik Tisza-Lökön szenvedtek, panaszukkal a
törvényszék nyilt ülésén előállottak. Herskó, Smilovics, Fógel,
Klein és Grósz részletesen elmondották a vallatás minden részletét.
S panaszukat különösen Bary József <span class="pagenum"><a name=
"Page_301" id="Page_301">-301-</a></span> aljegyző, Egressi Nagy
László királyi alügyész s főleg Vay György csendbiztos ellen
irányozták, de terhelték Karanczai József fogházőrt is.</p>
<p>Bary Józsefet és Egressi Nagy Lászlót a törvényszék nyilt
ülésében e vádakra nem hallgatták ki. A védők ugyan több alkalommal
jól indokolt előterjesztést tettek kihallgatásuk iránt, de a
törvényszék ezt nem rendelte el. A vizsgálóbiró és az alügyész a
panaszokról s a védők előterjesztéseiről részint közvetlenül,
részint a sajtó utján nyomban értesültek, de azért se a törvényszék
előtt, se a sajtóban a dologról nem nyilatkoztak.</p>
<p>Hallgattak.</p>
<p>Ez a hallgatás gyanús volt. Eleve is azt a gyanút ébresztette
bennünk, hogy eljárásukat, a mikor már lehult róla a lepel, maguk
se tartották okosnak és törvényesnek. Ha nem ekként lett volna:
könnyü szerrel találnak arra módot, hogy az itélőbiróság előtt
irásban vagy szóval nyilatkozzanak.</p>
<p>Igaz, hogy joguk volt hallgatni.</p>
<p>Köztisztviselő, biró, vizsgálatvezető királyi ügyész nem köteles
a vádlottakkal és tanukkal feleselni. Nyilatkozni csak birói
felhivásra vagy csak fegyelmi hatósága előtt tartozik. A hallgatást
tehát külső okból kárhoztatni nem lehet.</p>
<p>De hallgatásuk mégis jellemző.</p>
<p>Ha a vádlottak panaszában nem lett volna igazság, ha az a panasz
léha és alaptalan mentegetődzés lett volna: a vizsgálóbiró és a
királyi alügyész a panasz alaptalanságát könnyedén be tudta volna
bizonyitani. <span class="pagenum"><a name="Page_302" id=
"Page_302">-302-</a></span> S ez ujabb és pedig sulyos jelenség
lett volna a zsidók ellen. S ama két birósági egyén oly nagy
buzgalommal törekedett kezdettől fogva a zsidókat megterhelni s
buzgalmában annyi ridegséget, s mondhatni gyülöletet is tanusitott
ellenük szakadatlan, hogy bizonyára egyik se hallgatja el, egyik se
hagyja czáfolatlanul a kinzási panasz alaptalanságát.</p>
<p>Hiszen előre lehetett látni, mi lesz hallgatásuk jogi
következése.</p>
<p>Smilovics és Herskó vallomása nélkül halomra dül az egész
holttestusztatás és áltetem-csempészet. Ha pedig ez halomra dül s
ha e szerint kétségtelenné válik, hogy a csonka-fűzesi holttestet
nem a tutajosok csempészték: akkor az is nyomban kétségtelenné
válik, hogy az a holttest Solymosi Eszter holtteste; minthogy pedig
nyaka nincs elvágva, vére nincs kiontva, tehát a vérvád is menten
szomoru és utálatos koholmánynyá alakul át.</p>
<p>Ezt meggátolni Bary Józsefnek és Egressi Nagy Lászlónak önmaguk
iránt is erkölcsi kötelességük lett volna. Az ő vizsgálati
eljárásuk fujta föl a vérvádat. De ha Smilovics és Herskó
ellenmondás nélkül bebizonyithatják, hogy vallomásuk a tisza-löki
kinzások eredménye: akkor a két férfiu számára teljes erkölcsi
mentséget találni nem lehet. Jogi és birói mentségük csonkitatlan
lehet, de erkölcsi mentségük nincs. Hihették ugyan, hitték is a
vérvádat s ez a vizsgálat törvényes alakiságaiért menti őket, de a
tisza-löki vallatásokért még ez se menti. <span class=
"pagenum"><a name="Page_303" id="Page_303">-303-</a></span></p>
<p>Mégis némák maradtak a panaszokra. Ez a némaságuk bizonyitja,
hogy volt igazság a panaszokban.</p>
<p>Van e panaszoknak külön történetük is, melyre már föntebb
távolról rámutattam s melyet most részletesebben kell
ismertetnem.</p>
<p>Csepkanics Györgyöt és tutajos társait csakhamar szabadlábra
helyezték s ők hazamentek Szeklenczére. Közülök hárman nyomban
fölkerekedtek, elmentek a községi biróhoz s ott elmondták
sérelmüket. Csepkanics György, Matej Ignácz és Herskó Dávid voltak
a panaszkodók.</p>
<p>Augusztus 22-én vett föl jegyzőkönyvet panaszukról a községi
jegyző a birónak s egy hites előljárónak jelenlétében. Elmondták
szomoru esetüket, tutaj-utjuk megszakitását, tutajuknak Szolnokon
lett föltartóztatását, valamint azt is, miként kisérték őket két
hónap előtt Nyiregyházára.</p>
<p>Elmondták, hogy először Nyiregyházán hallgatták ki őket s ott
mind a hárman egyezőleg az igazat vallották. Onnan pandurok
kivitték őket Tisza-Lökre s ott a csendbiztos veréssel
kényszeritette ujabb s egészen más vallomásra mindnyájukat.
Megkötözték s bottal és korbácscsal addig verték őket, mig csak be
nem vallották azt, a mit a csendbiztos rájuk tukmált. A mi abból
állott, hogy Smilovics Jankel azzal az utasitással adott át nekik
egy holttetemet, hogy azt bizonyos helyre, Tisza-Eszláron alul
fekvőre tutajozzák el.</p>
<p>Elmondták végül, hogy Matej és Herskó kijelentették, hogy ily
körülmények közt apjukra is rávallanának s <span class=
"pagenum"><a name="Page_304" id="Page_304">-304-</a></span>
valósággal meg is tették a kényszerü vallomást. Csepkanics azonban
minden kinzás daczára, megmaradt nyiregyházi első vallomása
mellett.</p>
<p>Ebből állott panaszuk.</p>
<p>A jegyzőkönyvet a községi jegyző beküldte a huszti járás
főszolgabirájához, ez meg augusztus 26-án a máramarosi-szigeti
királyi ügyészhez tette át. Ennek javaslata értelmében a
máramaros-szigeti királyi törvényszék az iratokat a nyiregyházi
királyi törvényszékhez küldötte, ki a további teendőkre nézve a
mellette levő királyi ügyésztől kért javaslatot.</p>
<p>Ekkor már nem Egressi Nagy László alügyész vezette itt az ügyet,
hanem az egyenes és szigoru gondolkozásu Havass Imre budapesti
királyi ügyész, ki a legszigorubb és lehető gyors vizsgálat
teljesitését javasolta.</p>
<p>Ezután az iratok visszakerültek a máramaros-szigeti királyi
törvényszékhez, melynek vizsgálóbirája Csepkánicsot és társait
szeptember 26-án hallgatta ki. A csiga lassuságával ment tehát
előre a panaszos ügy.</p>
<p>Valahogy azonban mégis csak ment.</p>
<p>Csepkanics György ekkorra meggondolta a dolgot. Elállott
panaszától. Kijelentette, hogy ellene se Nyiregyházán, se
Tisza-Lökön semmi kényszert nem alkalmaztak s ő az első panasz
jegyzőkönyvet csak a szeklenczei biró és jegyző biztatására
olvasatlanul irta alá.</p>
<p>Matej Ignácz változatlanul fentartotta kinzás miatti panaszát.
Sőt ujabb részleteket is beszélt el. Őt két hajdu s egy lovas
pandur kisérte Tisza-Lökre. Ott a csendbiztos először rárivallt,
azután botjával fejbe vágta <span class="pagenum"><a name=
"Page_305" id="Page_305">-305-</a></span> s egyuttal megfenyegette,
hogy szétszaggatja őt, ha úgy nem beszél, a mint kivánják. Ezután
késznek nyilatkozott úgy beszélni. Akkor bejött a szobába a
vizsgálóbiró s fölvette uj vallomásáról a jegyzőkönyvet. E
vallomását a törvényszéki hitelesitéskor azért hagyta helyben, mert
a vizsgálóbiró ott is jelen volt.</p>
<p>Herskó Dávid szintén fentartja a kinzás miatt panaszát.
Határozottan emlékszik, hogy öklével a csendbiztos fejbeütötte,
azután botjával végighuzott rajta s botjával oldalba is döfte, majd
másfél liter meleg vizet is itatott vele. Tanui a pandurok és
fogházőrök, – más tanui nincsenek. Orvosi látleletet sérelmeiről
azért nem szerzett, mert a fogházban nem lehetett. Mikor
vallomásának törvényszéki hitelesitésére került a sor: előzőleg a
vizsgálóbiró magához hivatta s azt mondta neki, hogy ha tisza-löki
vallomását a törvényszék előtt helybenhagyja, akkor nyomban
visszaadja szabadságát. Ő ezért hagyta helyben, de azért is, mert a
hitelesitésnél jelen volt a vizsgálóbiró is.</p>
<p>A máramaros-szigeti fogházorvos, Szilágyi orvostudor ez
alkalommal megvizsgálta mind a három panaszost, de sértésnyomokat
egyiken se talált. Több mint két hónap után nem is találhatott.</p>
<p>Mindez nagyon egyszerünek látszik.</p>
<p>Ámde a mikor valamely ügyben nagy erők mérkőznek, a mikor
szenvedély, elfogultság, hatalom, törvény, emberek joga és igazsága
százféle bonyodalomban viaskodik egymással s egymást le akarja
birni minden áron: akkor semmi se egyszerü, akkor szövevényessé
<span class="pagenum"><a name="Page_306" id=
"Page_306">-306-</a></span> válik minden s ideig-óráig, néha
véglegesen is leplet boritanak az igazságra, habár az a lepel
gyakran képzelődésből vagy koholmányból áll is.</p>
<p>Ime a szeklenczei tutajosok mind a tizenöten elbeszélik
Nyiregyházán a vizsgálóbiró előtt utjuk történetét s a
csonka-fűzesi holttest felbukkanásának esetét. Egybehangzik mind a
tizenötnek a vallomása. Oly tisztán, oly természetesen, oly szokott
módon folyik utjuk s találják meg és jelentik be a hatóságnak, s
temetik el a holttestet, hogy ellenük még árnyéka se támadhat a
tetemusztatási mese gyanujának. Lehetetlen, hogy vétkes legyen
köztük valaki.</p>
<p>Rendes időben, rendes viszonyok közt e kihallgatással az ügy be
van fejezve s a tutajosok mehetnek nyugodtan utjokra.</p>
<p>Ámde az idő nem rendes s a viszonyok különösek.</p>
<p>Csepkanicsot, Herskót, Matejt kihurczolják Tisza-Lökre s ott
vallatják s vallatás közben nyaggatják őket. Most azután mi
történik?</p>
<p>Csepkanicsot legjobban megkinozzák, de ő megmarad első igaz
vallomása mellett. Ha Herskó és Matej is megmarad: megint egyszerü
az ügy s az erőszakos vallatás nem okoz bonyodalmat, nem árnyékozza
be az igazság tiszta képét.</p>
<p>Ámde Herskó és Matej lelke megrokkan, nem állja ki a bántalmak
és rémitések rohamát s e két ember elkezd mesélni Smilovicsról,
idegen holttestről, tetemusztatásról és ezekkel összefüggő érdekes
és regényes részletekről. <span class="pagenum"><a name="Page_307"
id="Page_307">-307-</a></span></p>
<p>Jól van. Meséjük igaz lehet s vallomásuk őszinte. Ez esetben
Csepkanics a gonosz tagadó, a most is vétkes hazug ember s Herskó
és Matej a töredelmes valló.</p>
<p>Még mindig egyszerü a dolog még ily alakban is.</p>
<p>Azonban hazamennek Szeklenczére s nyomban elpanaszolják
kinzatásuk szomoru történetét. Mind a hárman egyezőleg panaszolják
el, mind a hárman a községi előljáróság s huszti főszolgabiróság
elé terjesztik panaszukat s mind a hárman kijelentik, hogy
nyiregyházi első vallomásuk tartalmazza az igazságot, tiszalöki
vallomásuk pedig hamis és csupán akaratuk ellenére erőszakolták ki
tőlük.</p>
<p>Ime megint helyreáll az igazság egyszerü tiszta képe, s ugy
látszik, nem is borulhat el többé. A három tutajos egyezőleg beszél
önmaga közt is, de a többi tizenkét tutajossal is. Szavukban
kételkedni többé alig lehet.</p>
<p>Hiu reménység!</p>
<p>Ime Csepkanics, a szilárd és hajthatatlan lélek, a
máramaros-szigeti királyi törvényszék vizsgálóbirája előtt
szeptember 26-án kijelenti, hogy őt Tisza-Lökön semmi bántás, semmi
erőszak nem érte, őt senki sem kinozta s panaszát a szeklenczei
előljáróság alaptalanul vette jegyzőkönyvbe s a jegyzőkönyvet a
biró és jegyző biztatására olvasatlanul irta alá.</p>
<p>Ugyanezt jelentette ki a nagy per nyilvános tárgyalása alatt is
a törvényszék előtt 1883. évi julius 4-én és 16-án.</p>
<p>Mi ez? Mit jelent ez? Mi történhetett időközben ez <span class=
"pagenum"><a name="Page_308" id="Page_308">-308-</a></span> erős
idegű s egyenes gondolkozásu férfiuval? Hiszen kétségtelen, hogy őt
megkinozták, sőt hogy éppen őt és Fógelt kinozták meg legjobban; –
azt se lehet könnyedén elhinni, hogy a szeklenczei előljáróság vele
hamis jegyzőkönyvet iratott volna alá; a tutajokra s a holttest
felbukkanására vonatkozó vallomása is utolsó szóig helyes és igaz:
vajjon miért vonta hát vissza a községi előljáróság előtt tett
panaszát és vallomását?</p>
<p>Ne kutassuk. Talán beszélt vele valaki. Talán mint öreg,
tapasztalt ember elgondolta, hogy a kiállott szenvedés most már ugy
is rajta szárad s elégtételt közhatóság ellen földhöz ragadt
szegény embernek kapni ugy se lehet s ha panaszát fentartja, csak
huzzák-vonják, idézgetik Nyiregyházára, az utazgatásra pedig se
ideje, se pénze, se kenyere, még utóbb ő kerülhet ujabb bajba: –
legjobb a tehetetlen napszámosnak türni, hallgatni s a mit látott,
érzett, szenvedett, még azt is eltagadni.</p>
<p>Meglehet, igy gondolkozott. Nem tudom. Sohase nyomoztam ki,
miért változtatta meg első elhatározását. Sokkal inkább ki kellett
volna nyomoznom azt az okot, a mely Matej Ignáczot birta uj
elhatározásra.</p>
<p>Ez a Matej ugyanis nagy meglepetésben részesitette a
világot.</p>
<p>Ő nyiregyházi vallomásában a tutajosok utjáról s a holttest
felbukkanásáról a tiszta igazságot beszélte el éppen ugy, mint mind
a tizennégy társa. A tetemusztatási mesét csak Tisza-Lökön fogadta
el, Karanczai és a csendbiztos szavai után és pedig akkor, a mikor
Csepkanics gyötörtetését tapasztalta. <span class=
"pagenum"><a name="Page_309" id="Page_309">-309-</a></span></p>
<p>Ám mind a szeklenczei, mind a máramaros-szigeti kihallgatása
alkalmával bátran, részletesen s nyugodtan adta elő, miként
bántották s rémitették Tisza-Lökön s ezért tisza-löki vallomásában
nincs is igazság. Csak az az igaz, a mit Nyiregyházán vallott,
társaival egyezőleg.</p>
<p>Ezt az ismételten megerősitett vallomását vártuk tőle a nagy pör
nyilvános tárgyalásán is, hol 1883 julius 3-án, 4-én és 16-án
került rá a sor.</p>
<p>De éppen ellenkezőleg vallott.</p>
<p>Kijelentette, hogy őt Tisza-Lökön se nem bántotta, se nem
ijesztgette, se nem biztatta, se ki nem tanitotta senki, hanem
önként és jó szántából, legjobb tudása és lelkiismerete szerint
vallott.</p>
<p>Kijelentette s mindenkinek szemébe is mondta, hogy Smilovics
Tárkánynál holttestet adott át, azt ő és Herskó a tutaj alá
kötötték, Ladánynál Solymosi Eszter ruhájába felöltöztették,
Csonka-Fűzesig igy szállitották s ott tudatosan és czélzatosan
eleresztették.</p>
<p>Kijelentette, hogy nyiregyházi első vallomása valótlan s hogy
tutajos társainak nincs igazuk, csupán ő beszéli az igazságot.</p>
<p>Végül kijelentette s mindenkinek szemébe mondotta, hogy ő se
Szeklenczén a községi előljáróság előtt, se Máramaros-Szigeten a
királyi törvényszék vizsgálóbirója előtt soha egyetlen szóval se
mondta, hogy őt Tisza-Lökön bántották s hogy tisza-löki vallomását
erőszakkal és ijesztgetéssel vették ki belőle pandur, börtönőr,
csendbiztos és vizsgálóbiró.</p>
<p>Elbámultunk ez emberen. Hiszen ez vagy vakmerő, <span class=
"pagenum"><a name="Page_310" id="Page_310">-310-</a></span> vagy
hülye. Vagy talán mind a kettő együttesen. Minden esetre rosszlelkű
és hamis tanu.</p>
<p>Otthonában nem ismertük. Lelkének redőibe bele nem nézhettünk. A
törvényszék nyilt ülésén kivül nem beszéltem vele. Nem is akartam
vele beszélni. Hogy ki és mi birhatta ily vallomásra, el nem tudtam
gondolni.</p>
<p>Közönséges orosz paraszt és napszámos létére elég eszes embernek
látszott. Csak két dolog tünt fel előttem. Ha beszélt, sohase a
kérdezőre vagy a törvényszéki elnökre nézett, hanem mindig maga elé
a földre. A másik, a mi feltünt nála, az, hogy mindig ötven-hatvan
szóval mondta el, a mit öt-hat szóval is elmondhatott volna. Mind a
két tünet a hazug és fecsegő embert jellemzi.</p>
<p>Két dolog eleve is tisztán állott előttünk.</p>
<p>Az egyik az, hogy feltétlenül bizonyos volt, hogy nyiregyházi
vallomása homlokegyenest ellenkezik tiszalöki vallomásával és hogy
mig a tisza-lökivel magánosan áll s abban semmi körülmény s
egyetlen tanu se támogatja, addig nyiregyházi vallomását tőle
függetlenül mind a tizennégy tutajostársa megerősiti. Ha tehát őt
Tisza-Lökön nem bántották: akkor a kettő közül egyik vallomása
feltétlenül hamis.</p>
<p>A másik dolog, a mit tisztán láttunk, az, hogy ő mind
Szeklenczén, mind Máramaros-Szigeten önkéntesen és saját
elhatározásából tett panaszt s beszélte el a tisza-löki
erőszakolást s hogy se egyik, se másik helyütt hamis jegyzőkönyvet
vele fel nem vettek. <span class="pagenum"><a name="Page_311" id=
"Page_311">-311-</a></span></p>
<p>E két körülmény fontosságát teljesen látta és érezte az
itélőbiróság is s azért Matej tetemusztató meséjére nem is adott
semmit. De a vérvád koholói s a zsidógyülölet szítói másként
vélekedtek, hirlapi tárogatóikon más dalt fujtak. Ők azt hirdették,
hogy Matejnak az a vallomása igaz, melyben a tetemusztatást beszéli
el.</p>
<p>Fel kellett tehát deritenünk: minő körülmények között s miként
tette meg szeklenczei és máramarosszigeti vallomását. A
vérvádkoholók kezében fegyvert nem hagyhattunk.</p>
<p>Matej szeklenczei vallomásáról Mónics Feodor községi jegyző s
Kerner Máté segédjegyző készitették a jegyzőkönyvet. Jelen volt a
kihallgatásnál Kopánszky György községi biró s Mónics Ferencz hites
előljáró. Kifogástalan emberek mind. A nagy per tárgyalására
beidéztük őket s 1883. évi julius 16-án nyilatkoztak a törvényszék
előtt eskü alatt.</p>
<p>Érdekes részleteket tudtak Matejről.</p>
<p>Mind a négyen egyenlő módon adták elő, hogy Matej, Herskó és
Csepkanics önként és készséggel irták alá a jegyzőkönyvet s hogy
ennek tartalmát mind a jegyző, mind a hites előljáró előbb gondosan
megmagyarázta nekik. Pedig valami nagy magyarázatra nem is volt
szükség, minthogy a magyar nyelvet mindegyik értette annyira, hogy
a jegyzőkönyv tartalmát tisztán felfogja.</p>
<p>A faluban már előbb elterjedt a hir arról, hogy a tutajosok
utjának miként lett vége s Matejt, Herskót és Csepkanicsot miként
kinozták Tisza-Lökön. A hir terjesztésében Matej volt a
legserényebb. Ő beszélt a <span class="pagenum"><a name="Page_312"
id="Page_312">-312-</a></span> dolgokról legtöbbet. S ő külön is
felkereste mind a birót, mind az előljárót s nagy részletességgel
beszélte el ismételten fogságának s tisza-löki vallatásának
történetét.</p>
<p>Mikor a panaszukat a községi előljáróságnál augusztus 22-én
irásba foglaltatták, ott is Matej volt a szóvivő, ott is ő adta elő
bőven a kinzás részleteit s nyomatékosan jelentette ki ő is, hogy
első vallomása igaz, melyet Nyiregyházán tett, ellenben tisza-löki
vallomása, melyben a tetemusztatásról beszél, minden szavában
valótlan és hamis s ezt ugy erőszakolták ki tőle pandurok és
csendbiztosok.</p>
<p>Hozzájárult ehhez s megerősitette e vallomást Csepkanics is, a
ki különben is keveset beszélt.</p>
<p>A kinzást nem is tagadhatta volna Csepkanics, hiszen ő
szenvedett legtöbbet, sulyosan meg is betegedett bele s még otthon
is, még akkor is beteg volt, a mikor a községi előljáróságnál
társaival együtt panaszt tett. Alig tudott beszélni és járni, a
kihallgatás alatt is a lóczán feküdt, a mig pedig a jegyzőkönyvet
irták, a pitvarban a földön feküdt. Állni, ülni nehezére esett.</p>
<p>Mindezt tagadja Matej, – hiába mondta szemébe a biró, jegyző,
segédjegyző és hites előljáró. Hiába mutatták neki aláirását is.
Kereken tagadott mindent.</p>
<p>Tovább kellett tehát mennünk s meg kellett tudnunk, miként tette
máramaros-szigeti vallomását.</p>
<p>Veréczy Gyula volt a törvényszék vizsgálóbirája s ő vette föl a
jegyzőkönyvet. Az ő eljárásának tisztaságában semmi okunk se volt
kételkedni. Kifogástalan biró volt. Matej ő előtte is teljes
határozottsággal adta elő <span class="pagenum"><a name="Page_313"
id="Page_313">-313-</a></span> tisza-löki vallatásának történetét.
A jegyzőkönyvet Matej készséggel irta alá. Az ügy alakilag is,
tartalmilag is tiszta volt.</p>
<p>Azonban a vizsgálóbirót valami különös ösztön vezette s a
jegyzőkönyv aláirásához odahivott két törvényszéki jegyzőt is. Erre
nem volt szükség. A törvény ezt nem parancsolja, de ő megtette.
Mintha csak előre tudta volna, hogy Matej például egykor el fog
tagadni mindent.</p>
<p>A két odahivott törvényszéki jegyző Mihályi Gábor és Szaplonczay
József volt, a vármegye előkelő családjainak tekintélyes sarjadékai
s a biróság jeles tagjai. Őket is megkérdeztük a nagy per nyilvános
tárgyalásán julius 16-án.</p>
<p>Hogy Matej miként adta elő a vizsgálóbiró előtt a tisza-löki
kinzás és vallatás esetét, azt nem tudták. Ők csak a jegyzőkönyv
aláirásánál voltak jelen. De mielőtt Matej aláirta volna a
jegyzőkönyvet, előtte a vizsgálóbiró felolvasta s szóról-szóra
megmagyarázta. Ezt bizonyitotta a jegyzőkönyv birósági záradéka s
ezenkivül a két jellemes előkelő férfiu.</p>
<p>Matej ezekkel szemtől-szemben is eltagadott mindent s
valótlannak jelentette ki az általa aláirt jegyzőkönyv tartalmát.
De tagadásának okát adni nem tudta, sőt meg se kisértette.</p>
<p>Ezzel azután végleg tisztába jöttünk az ő tanuskodásának
érdekével.</p>
<p>Hogy Csepkanicscsal, Herskóval és Smilovicscsal s ezeken kivül
még tizenhárom tutajos társával ellentétbe keveredett, még ez se
oly sulyos dolog, mint az, <span class="pagenum"><a name="Page_314"
id="Page_314">-314-</a></span> hogy mind a négy szeklenczei
előljárót s mind a három máramaros-szigeti királyi birót hamis
jegyzőkönyvkészitéssel gyanusitotta a törvényszék előtt. Ha a
tisza-löki titkos eljárás már maga is el nem rontaná tetemusztató
meséjének hihetőségét, ha minden illetékes tanuval szemben nem
egyedül állana is e meséhez való ragaszkodásában, még akkor se
vehette volna figyelembe őt semmiféle biróság, mert kétségtelenül
bebizonyult, hogy lényeges dolgokban tudatosan és vakmerően nyilt
valótlanságokat eskü alatt állitott.</p>
<p>Az eskü több ezer éves jogi és társadalmi szokás, sőt valóságos
intézmény. Beszél róla már a szentirás is. A hamis eskü a népek
őskorában is gyakori volt már. Jézus is jól tudta ezt, s azért
tanitásaiban erősen birálta az eskü intézményét. Vannak keresztyén
felekezetek, melyek az esküt megtagadják. Nemcsak a zsidók és
keresztyének ismerték az esküt, hanem az Ázsia belsejében kóborló
pogány népek is. Attila hunjai, Baján avarjai s Árpád magyarjai
egyaránt használták az esküt, noha se zsidók, se keresztyének, se
mohamedánok nem voltak. Az eskü – ugy látszik – eredetileg
önelátkozás volt az esetre, ha az esküvő nem igazat mond, vagy
igéretét, fogadását, kötését meg nem tartja. A keresztyén miveltség
az önelátkozás gondolatain szeliditett valamit s az esküvő csupán
isten beavatkozását kérte ki maga ellen az esetre, ha hamisságba
keverednék. A középkor a házassági, papi, közjogi és perjogi
intézmények közé sorozta s a legtöbb mivelt állam mindmáig
fentartotta az esküt. <span class="pagenum"><a name="Page_315" id=
"Page_315">-315-</a></span></p>
<p>Mit ér az eskü?</p>
<p>Becsületes, művelt lelkü és eszes embernek nincs rá szüksége.
Eskü nélkül annyit ér szava és elhatározása, mint eskü alatt.</p>
<p>Vallásos embernél, ha azonkivül eszes és becsületes is, sokat ér
ott, a hol még mindig perjogi intézmény. A vallásos ember lelkén a
vallás hatalmának egész erejével uralkodik. Nem vét ellene
tudatosan és készakarva soha.</p>
<p>Amaz osztályok, melyek szakadatlan jólétben vagy szüntelen való
nyomorban élnek, nem sokat törődnek az esküvel. Csak annyit adnak
rá, mint a vallás külsőségeire. A dúslakodóknak nem árt, a
nyomorgónak nem használ. Ugy vannak vele, mint a vad népek apróbb
bálványaikkal.</p>
<p>Magyarország észak-keleti vidékén, épen Máramaros vármegyében is
százan meg százan vannak a nyomorgó és furfangos szegények közt, a
kik az esküre, mint perjogi intézményre se adnak semmit, a kik
kenyérkeresetet látnak a tanuskodásban, s a kiket csekély dijért
mindenre meg lehet kapni tanunak. Keresztyének és zsidók felesen.
Lelkiismeretlen üzérkedők s könnyelmü ügyvédek rendszeresen
felhasználják őket pöreikben.</p>
<p>Hogy Matej ezek közül való volt-e, nem tudom. Hogy őt valaki
megfizette volna hamis tanuskodásáért, ezt nem tudom, de nem is
hiszem. Első hamis tanuságát a tisza löki kényszerités idézte elő.
Ettől ugyan önkényt elállott, sőt a kinzás miatt ismételve panaszt
is tett, de a végtárgyaláson ehhez ismét visszatért s megmaradt
mellette konokul. <span class="pagenum"><a name="Page_316" id=
"Page_316">-316-</a></span></p>
<p>Vajjon miért?</p>
<p>Ok nélkül senki sem csinál hamis tanuságot. Nyilvánvaló okot nem
találtam. A tanukkal a védelem szándékosan nem akart közvetlenül
érintkezni. Nekem s védőtársaimnak jogunk lett volna ehhez, sőt sok
esetben kötelességünkben is állott volna, de fontosabbnak tartottuk
a tartózkodást, hogy a gyanusitásra semmiféle ürügy ne támadhasson.
Matejnál épen ki kellett volna nyomoznunk, mi birta őt a hamis
vallomásra. De ha akartuk volna, se férhettünk hozzá. Mikor s
miként jött Nyiregyházára a nyilvános tárgyalásra: nem tudtuk.
Nyiregyházán a görög katholikus paplakon nyert elhelyezést és
ellátást s ott volt éjjel-nappal, csupán a törvényszéki ülésen
láthattuk. Ez a nagy elzárkózás támasztotta bennem azt a gyanut,
hogy bizonyára a titkos tanács valamelyik tagja vagy ügynöke birta
arra, hogy annyiszor megtagadott tisza-löki valótlan vallomására
ismét visszatérjen. Egyéni jelleméhez, a mennyire megismerhettük,
hozzáfért ez a gyanu. A szeklenczei előljáróság egyik tagja ugy
jellemezte, hogy büntetve ugyan még nem volt, de a falubeliek
silány embernek ismerik. Mikor mint ujoncznak a katonasághoz be
kellett vonulnia, annyira félt, hogy négy pandurnak kellett őt
bekisérni. Igaz, hogy Tisza-Lökön is inkább ijesztés, mint kinzás
folytán adta fejét a holttestusztató mesére. <span class=
"pagenum"><a name="Page_317" id="Page_317">-317-</a></span></p>
<h3>VII.</h3>
<p class="summary">(A vádlottak gyakran védik magukat tagadással. –
Gyakran panaszkodnak, hogy kinozták őket. – Van-e joguk a
tagadáshoz? – Meddig terjed önvédelmi joguk? – Karanczai fogházőr,
Róka és Kazimir pandurok eskü alatt bizonyitják a tisza-löki
sanyargatások valóságát. – Vay György csendbiztos tagadja. – A
bizonyságok mérlege.)</p>
<p>Mindent átgondolva azonban se Csepkanics, se Matej vallomását
arra nézve, hogy Tisza-Lökön embertelen erőszakosságokat követtek
el a tanuk és vádlottak ellen, készségtelen bizonyságnak tekinteni
nem lehet. Csepkanics elhallgatta, Matej eltagadta.</p>
<p>Herskó, Fógel, Grósz, Klein és Smilovics részletesen
elpanaszolták a törvényszék előtt tisza-löki kinzatásukat. Sőt Vay
György csendbiztosnak egyenesen szemébe is mondták.</p>
<p>Vay Györgyöt mint tanut s nem mint vádlottat hallgatta ki a
törvényszék 1883. évi julius 18-án. Egyenesen a kinzás miatt
támasztott panaszokra hallgatta ki.</p>
<p>Határozottan eltagadott mindent. Öt vádlott egymásután teljes
nyiltsággal s nyugodt bátorsággal mondta el vele szemben a
tisza-löki erőszakoskodások történetét, de ő mind az ötnek szemébe
mondta, hogy valótlant állit.</p>
<p>Vajjon kinek higyjünk?</p>
<p>Mind az öt zsidó vádlott volt, vádolva a tetemusztatás
elkövetésével. Birónak és közönségnek szokott felfogása, hogy a
vádlott azért panaszkodik, hogy a saját bőrét mentse, panaszát
tehát már ennélfogva is gyanuval kell fogadni. <span class=
"pagenum"><a name="Page_318" id="Page_318">-318-</a></span></p>
<p>A ki az igazság birói kimérésének titkait ismeri, az jól tudja,
hogy a vádlottak túlnyomó nagy része a rendőri és a vizsgálóbirói
kihallgatás alkalmával több-kevesebb vonakodás után szépen beismeri
s elbeszéli azt a bűnös cselekményt, melyet elkövetett. De azért
azok közül, a kik igy beismerték tettüket, a nyilvános tárgyaláson
igen sokan visszavonják vallomásukat s megkisérlik konok tagadással
a védekezést.</p>
<p>Gyakori tünet ez, s okát is ismeri minden beavatott ember.</p>
<p>Az első kihallgatástól a nyilvános tárgyalásig s az itéletig
hosszabb idő szokott eltelni. Ime a nagy perben is több mint egész
esztendő telt el, pedig erre az egész mivelt világ szeme nézett. Ez
idő alatt a vádlott sokat tünődik, sok emberrel beszél, sok
tanácsot hall. Ha le van tartóztatva: fogolytársaival; – ha
szabadon van: mindenkivel tanácskozik s rend szerint védőügyvédével
is eszmét cserél.</p>
<p>Ha még oly bűnbánó is a vádlott, időközben eszébe jut, vagy
juttatják, hogy a büntetéstől jó lenne megmenekedni. Védje tehát
magát, a hogy tudja. Védje magát még akkor is, ha a rendőr vagy a
vizsgálóbiró előtt beismerte is bűnös tettét. Az itélő biró más,
mint amazok, az itélő biró előtt mulhatatlanul védekezzék.</p>
<p>Az önvédelem legelső, legtermészetesebb s legegyszerübb művelete
a tagadás.</p>
<p>– Nem vagyok bűnös. Tagadom a vád alaposságát. Valótlant
mondanak, a kik ellenem vallanak.</p>
<p>Ime az önvédelem tiszta alakja. És igen régi alakja.
<span class="pagenum"><a name="Page_319" id=
"Page_319">-319-</a></span> Talán egyidős a legősibb emberi
intézményekkel. Gúny is, de valóság is az a jelszó, melyet már a
hajdankor is ismert: »si fecisti, nega«, magyarul: »tagadd el, ha
elkövetted«.</p>
<p>Van-e ehhez joga a bűnös embernek?</p>
<p>A középkor ugy gondolkodott: nincs joga. Ez a gondolkozás
csaknem ma is fennáll. A vármegyék felfogása szerint a büntetés
megszabásánál a bűnbánó beismerést enyhitő körülménynek, a konok
tagadást sulyositó körülménynek tekintették. A konok tagadót
legalább tizedrészben sulyosabban, a bűnbánó beismerőt
ugyanannyival enyhébben büntették. Valósággal ma is igy van a
gyakorlatban. E szerint a tagadás a magasabb erkölcsi felfogás
szerint nem volna jogosult s voltaképen igaza volna a
középkornak.</p>
<p>Bölcsek, jogászok és lélekbuvárok komoly vitájára méltó ez a
kérdés.</p>
<p>Végre is a bűntett nagyságához s a bűnösség fokához kell szabni
a büntetés mértékét. A bűntett nagyságát meghatározni nem könnyü
dolog. A törvényekben meg van határozva, de sok ezer év
tapasztalása s komoly bölcselkedése, de a biróságok ezernyi
tévedése is kellett ahhoz, hogy a meghatározásban a korszakok
műveltségének megfelelő igazságot meg lehessen közeliteni. Ama
körülmények, melyekből a bűntett nagyságát meg lehet határozni,
köztudatban élnek. Mekkora kárt okozott a cselekmény? Mennyi
fájdalomnak tette ki áldozatát a gonosztévő? Mekkora felháborodást
idézett elő az emberek nemes érzésében a bűntett? Minő számitás,
<span class="pagenum"><a name="Page_320" id=
"Page_320">-320-</a></span> vagy kegyetlen indulat vezérelte a
tettest? Mekkora aránytalanság volt a támadó és védekező erő
között?</p>
<p>Van még több is.</p>
<p>De bizonyos az, hogy a mikor a bűnös cselekmény tünete tiszta és
kétségtelen s a mikor minden tünet a vádlottnak személyéhez
kapcsolódik s a vádlott mégis mindent konokul tagad: akkor gúnynak
vagy oktalan dacznak látszik a konok tagadás s felháboritja az
emberek nemes érzését s akkor szinte kimaradhatatlan a sulyosabb
itélet. Valamint akkor is, ha a konok tagadás ellentéte áll elő: a
bűnös tettel való vakmerő dicsekvés.</p>
<p>Ez a kérdés egyik oldala.</p>
<p>De a másik oldala is ép oly jogosult.</p>
<p>A mi felfogásunk szerint erkölcsileg senki se köteles önként
rohanni a büntetésbe. Az önvédelem föltétlenül jogosult még az
állam s annak biróságai ellen is, mert hiszen ezek is tévedhetnek.
Minden bűnösnek meg kell tehát engedni, hogy a vád készséges
beismerése elől elzárkózzék s legalább önmaga ne nyujtson
segitséget a terhelő körülmények földeritésére. A tagadásnak
jogosultsága ezen alapszik.</p>
<p>Nem a törvények mondják ki, hanem a mindennapi élet gyakorlata
szentesiti, hogy a vádlottnak jogában áll a tagadás. Ámde, ha ő a
vizsgálat folyamán már beismerte a bűnös cselekményt s a nyilvános
tárgyaláson mégis határozottan tagad: az itélő birónak az a
természetes és közvetlen kérdése:</p>
<p>– Ha most tagadod: miért ismerted be a vizsgálóbiró <span class=
"pagenum"><a name="Page_321" id="Page_321">-321-</a></span> előtt?
Ha pedig ott beismerted, miért tagadod most?</p>
<p>A vádlott felel s akár őszintén, akár hamisan azt mondja, hogy
azért ismerte be, mert erőltették, sanyargatták, kinozták.</p>
<p>S bizony gyakran megtörtént a multban az erőltetés és
sanyargatás, tehát gyakran igaza volt a vádlottnak. De az is
gyakran megtörtént, hogy erre a kifogásra csak a rosszindulatu
fogolytársak vagy az időközi tanácsadók oktatták ki a vádlottat, a
ki tehát ily esetben, hogy a tagadás jogával élhessen, alaptalanul
vádolta a rendőrséget, a vizsgálóbirót s általában a nyomozó
hatóságokat.</p>
<p>Herskó és Smilovics és Matej a vizsgálat folyamán beismerték a
tetemszállitást. Ha most a nyilvános tárgyaláson minden állitásukat
visszavonták, beismerésüket hamisnak jelentették ki, a vádbeli
tényeket mereven tagadták s ellenmondásukat csupán a tisza-löki
kinzással igazolták: bizony gondosan meg kellett vizsgálnunk,
vajjon csakugyan megtörtént-e tehát a tisza-löki kinzás? S
vizsgálatunkra annyival nagyobb volt a szükség, mert hiszen Matej a
nyilvános tárgyaláson is erősen ragaszkodott a holttest-csempészés
meséjének minden részletéhez.</p>
<p>De Vay György csendbiztos merev tagadása se menekülhetett a
komoly és benső kétségektől. Hiszen, ha beismeri a kinzásokat:
elveszti állását és kenyerét, büntető pörbe keveredik, hasonló
természetü pörei most is folynak, a sulyos büntetést ki nem
kerülheti. <span class="pagenum"><a name="Page_322" id=
"Page_322">-322-</a></span> Életkérdés volt rá nézve a kinzások
határozott tagadása.</p>
<p>Azonban a vádlott tutajosok jóhiszemüségén nem volt szabad
hagynunk semmi árnyékot. S nagy felelősséggel járó szerepünkkel
össze nem fért, hogy a kinzások sulyos vétsége iránt elnézők
legyünk. Mindent meg kellett kisértenünk, hogy a teljes igazság
kiderüljön. Mindenkit ki kellett hallgatni, a ki a kinzásoknak
látója, hallója, tudója volt.</p>
<p>A vizsgálóbirót s a királyi alügyészt nem tudtuk a nyilvános
tárgyalásra beidéztetni.</p>
<p>Ott volt még azonban Karanczai József fogházőr s Róka Sándor és
Kazimir József pandur. Ezeknek mindent kellett tudniok s különösen
Karanczainak. Volt okunk hinni, hogy Karanczai mindent hiven
elbeszél.</p>
<p>Ez a fogházőr eredetileg czipővarga volt Nyiregyházán. Mikor már
a vizsgálat a vérvád miatt javában folyt, 1882. évi julius 1-én
nyerte el a fogházőri állást. Hitvány fizetéssel járt ez állás, de
azért jobban tetszett neki, mint a kézművesség.</p>
<p>A vizsgálóbiró őt tolmácsként használta. A vizsgálat minden
titkába be volt avatva julius elseje óta. Nem volt jó természetü,
lelkiismeretes ember. A nagy bizalom, melylyel a vizsgálóbiró és
királyi alügyész elhalmozta, csakhamar megzavarta fejét.
Hatalmaskodó, gőgös és pökhendi lett társai fölött is. Nem volt
kellő figyelemmel még a szigoru Havass Imre királyi ügyész iránt
sem. Engedetlenkedett, ivott, kocsmázott, társait bántalmazta s e
kihágásai miatt fegyelmileg ismételve <span class=
"pagenum"><a name="Page_323" id="Page_323">-323-</a></span>
megbüntették. Egyszer négy napi, másszor tizennégy napi elzárásra
itélték.</p>
<p>Mikor Hreskó és társai Szeklenczén és Máramaros-Szigeten a
tisza-löki kinzások miatt panaszt emeltek: Havass királyi ügyész
jegyzőkönyvileg kihallgatta őt. Hüségesen elbeszélt mindent, a mi
Tisza-Lökön és Eszláron történt. A tutajosok kinzását, a
levetkőztetést, a hüvelykszoritást, a vizitatást, a veréseket, a
tyuk- és disznóólat, az éjszakai hajszát, mindent pontosan
földeritett. Semmi tulzás nem volt szavaiban. A vizsgálóbirót, a
királyi alügyészt és a csendbiztost nem akarta különösen terhelni,
de az igazság rovására nem is mentegette őket.</p>
<p>Önként vallott. Senki és semmiben nem kényszeritette. A mit
Havass Imre királyi ügyész előtt vallott: ugyanazt megvallotta
közvetlen főnöke Korény fogházfelügyelő előtt is. Sőt később önként
elbeszélte Soós Kálmán királyi ügyész előtt is.</p>
<p>S a mit igy önként és ismételve elbeszélt, mindaz teljesen
összevágott nemcsak az öt meggyötört vádlottnak, hanem Róka és
Kazimir panduroknak vallomásával is. Holott Karanczai közt s a
vádlottak és a pandurok közt semmi összebeszélés nem történt.</p>
<p>Karanczai vallomása tehát éppen ez oknál fogva föltétlenül
bizonyitja a kinzások megtörtént voltát.</p>
<p>Ez a fogházőr egyébiránt 1883. évi február 28-án elvesztette
állomását. Elment dőzsölni, makacsul elmaradt a szolgálatból s
azért fegyelmileg rövid uton elkergették. A nyilvános tárgyalás
elején már nem volt közszolgálatban. <span class="pagenum"><a name=
"Page_324" id="Page_324">-324-</a></span></p>
<p>Mindezek után bizonyosnak tartottuk, hogy ő a tisza-löki
titokról a nyilvános tárgyaláson lerántja a leplet.</p>
<p>Megcsalódtunk.</p>
<p>A nyilvános tárgyalás előtt néhány héttel valami állást kapott a
vasutnál. Jobbat, kényelmesebbet, mint a fogházőrség. Valakinek
nagyon szivén feküdt, hogy érdemetlenül nyerjen olyan állást,
melyhez semmit nem értett. Hiszen se mint czipővarga, se mint
fogházőr a vasuti szolgálatot meg nem tanulhatta. Mégis biztos
kenyérhez jutott.</p>
<p>Sokat beszéltek nekem erről s előre figyelmeztettek, hogy minden
eddigi vallomását visszavonja; ez lesz a vasuti állás ára.</p>
<p>A nyilvános tárgyaláson vissza is vont mindent s határozottan
tagadta, hogy Tisza-Lökön csak egy hangos szót intéztek volna is a
vádlottakhoz. Hiába vallott szemébe Fógel és minden társa, hiába a
két pandur is, tagadott mindent. De hogy Havass királyi ügyész
előtt hivatalosan s Soós királyi ügyész s Korény fogházfelügyelő
előtt saját készségéből miért vallotta be a kinzásokat s
vallomásának minden részlete miként vághat össze az öt vádlott és a
két pandur előadásával, holott ezekkel össze nem beszélt: ezekre
nézve semmi komoly indokot föl nem hozott.</p>
<p>Nem is vette komolyan törvényszéki vallomását senki. Nyilvánvaló
volt, hogy a vakmerő tagadásra azért birták, hogy a vizsgálóbirót s
a csendbiztost meg lehessen védelmezni. <span class=
"pagenum"><a name="Page_325" id="Page_325">-325-</a></span></p>
<p>A két pandur, a ki szemtanu s részben közreműködő volt a
kinzásoknál, őszintén elmondott mindent.</p>
<p>Róka Sándor pandur különösen Klein Ignácz gyötörtetését tudja
közvetlenül, valamint a foglyoknak Nyiregyházára éjjel történt
hajszolását. Ott volt Fógel vallatásánál is, de a szobán kivül;
ennek részleteit leginkább Karanczai közléseiből ismeri.</p>
<p>Kazimir József pandur különösen Csepkanics György vallatását
észlelte közvetlenül. Megdöbbentők azok a részletek, melyeket e
tutajos meggyötörtetéséről elmondott a törvényszék előtt.</p>
<p>Mind a két pandur nyiltan és határozottan beszélt s Vay György
csendbiztos szemébe is bátran elmondott mindent. A csendbiztos
tagadott s a pandurok vallomását akként magyarázta, hogy ezek neki
ellenségei, minthogy ő kergette el őket a szolgálatból.</p>
<p>Ime ezek a körülmények, melyekből megitélhető, vajjon
Tisza-Lökön gyakoroltak-e kényszeritést, erőszakot, megfélemlitést
a tutajosok ellen?</p>
<p>Állitsuk csak össze a törvényszéki nyilvános tárgyalás jogi
eredményeit.</p>
<p>Minden tutajos, minden tanu és vádlott Nyiregyházán gondos
elkülönités daczára összhangzó módon beszéli el a tutajútnak s a
csonkafűzesi holttest felbukkanásának és eltemetésének történetét.
Egyik se tud semmit idegen holttestről, tetemszállitásról s a
halottnak ladányi öltöztetéséről. S e vallomás mellett Csepkanics,
Fógel, Grósz és Klein a Tisza-Lökre való kihurczoltatás s az ottani
vallatás daczára is megmarad. <span class="pagenum"><a name=
"Page_326" id="Page_326">-326-</a></span></p>
<p>Ám Nyiregyházán törvényes módon történt a kihallgatás.</p>
<p>Tisza-Lökön Matej, Herskó és Smilovics tengernyi regényes
részlettel mesélik el a holttestcsempészet történetét. Ha e
történet igaz volna s ha ezt önként akarták volna elbeszélni: ezt
megtehették volna Nyiregyházán is. Ha tehát ott meg nem tették,
ellenben Tisza-Lökön megtették: valamely nagy oknak kellett
közbejönni, a melynél fogva magukat erre elhatározták.</p>
<p>Ez a nagy ok a megfélemlités és erőszakos vallatás volt.</p>
<p>Maga a történet puszta koholmány.</p>
<p>Bizonyitja ezt az, hogy az idegen holttest eredetéről senki sem
tudott semmit. Ezt se a titkos tanács puszta képzelődésből ki nem
találhatta, se Karanczai a tutajozók szájába nem adhatta. Ezt a
vizsgálóbiró nem is merte, nem is akarta egyenesen nyomozni. Erre
jó oka volt. Hiszen Matej, Herskó és Smilovics, ha már minden
egyebet bevallott, azt is csak bevallotta volna, honnan került elő
az idegen holttest? Ámde akkor nyomban kitünt volna, hogy az idegen
holttest nem volt sehol, nem került sehonnan s igy usztatásának
története koholmány.</p>
<p>Kitünik ez másként is.</p>
<p>Matej és Herskó azt mondták: Ime, itt s ekkor adta át a
holttestet Smilovics. Smilovics pedig azt mondta: Ime, itt s ekkor
kaptam a holttestet Grósztól és Kleintól. Ez a tiszalöki
vallomás.</p>
<p>Ám Grósz és Klein nyomban bebizonyitották, hogy <span class=
"pagenum"><a name="Page_327" id="Page_327">-327-</a></span> ők a
Smilovics által megjelölt helyen és időben nem lehettek, mert ők
akkor Tisza-Eszláron s nem Tisza-Szent-Mártonban voltak, tehát
Smilovicscsal ott és akkor nem találkozhattak.</p>
<p>De Smilovics is, mikor hamis vallomását 1883. évi januárban
visszavonta, nyomban bebizonyitotta, hogy ő a mondott napon
Tisza-Szent-Mártonban nem lehetett, mert ő akkor onnan távol eső
helyen tutaját terhelte, tehát neki Grósz és Klein ott és akkor
holttestet át nem adhatott.</p>
<p>Ime a tiszta eredmény.</p>
<p>Az pedig megint feltétlenül bizonyos, hogy a zsidók nagy ok
nélkül puszta koholmányt magukra nem vallottak, súlyos bűnt magukra
és a zsidókra nem vállaltak s a vérvádat meg nem erősitették.</p>
<p>De mi lehetett ama nagy ok, mely erre birta őket?</p>
<p>Más nem, mint az erőszak, a kinzás, a megfélemlités.</p>
<p>S valósággal ezt adja okul mindenki, a kit csak Tisza-Lökön
kihallgattak.</p>
<p>Csepkanics György és Fógel Amsel sulyosan megbetegedtek a
Tisza-Lökre való kihurczoltatás után. Javakorabeli egészséges ember
ok nélkül rögtönösen fájdalmas betegségbe nem esik. A vizsgálat e
betegségnél se tud más okot felhozni, csak a tisza-löki
gyötörtetést.</p>
<p>Csepkanics és Matej visszavonták a kinzásról szóló vallomásukat.
De egyik se tudta indokolni, miért vonták vissza. Matej ugyan
megkisértette, de nyers, vakmerő és világos hazudozást
bizonyitottak rá a szeklenczei előljárók s a máramaros-szigeti
törvényszéki birák. <span class="pagenum"><a name="Page_328" id=
"Page_328">-328-</a></span></p>
<p>Bary József a jegyző és Egressi Nagy László királyi alügyész szó
nélkül, minden megjegyzés nélkül türték el az erőszakos vallatás
vádjait. Vajjon miért nem nyilatkoztak? Miként lehet hallgatásukat
megérteni, ha Tisza-Lökön csakugyan törvényes módon folyt a
kihallgatás? Hiszen a vizsgálat tisztasága érdekében is
kötelességük lett volna fölszólalni.</p>
<p>Vay György csendbiztos tagadja a kinzást és erőszakot. Ám az ő
egyénisége s közszolgálati multja meg nem engedi, hogy tagadását
komolyan lehessen venni. Hiszen már máskor is volt ellene hasonló
panasz, máskor is elitélték erőszakos vallatások miatt s éppen most
is folyt ellene bűnpör azért, mert a vádlottakat durván
bántalmazta. S ha tehát máskor is gyakran igy cselekedett: most is
megtehette.</p>
<p>S hogy megtette: ezt bátran és részletesen szemébe mondta
Herskó, Smilovics, Fógel, Grósz és Klein.</p>
<p>Ledér felfogással azt mondhatnák: ezek zsidók, mentették
bőrüket, azért vallottak igy.</p>
<p>Ám ott a két pandur s a fogházőr, – ezek se nem zsidók, se nem
vádlottak s im ezek is nyiltan elmondják a tisza-löki
erőszakosságok történetét. Sőt a két pandur bátran szemébe mondja a
csendbiztosnak is.</p>
<p>S mindezen túl még nagy bizonyság van arra, hogy az utálatos
erőszakosság kétségtelenül megtörtént. A legsulyosabb bizonyság,
melyet erőtlenné tenni vagy meggyöngiteni se lehet. Az a
kétségtelen tény ez, hogy a tanukat és vádlottakat kihurczolták
Tisza-Lökre s éjszakai vallatásra átengedték a csendbiztosnak.
<span class="pagenum"><a name="Page_329" id=
"Page_329">-329-</a></span></p>
<p>Ez nyilt törvénytelenség. Ellenkezik a világos törvénynyel, a
vádlottak alkotmányos jogával, de a tisztességgel is.</p>
<p>Jól tudta ezt a vizsgálóbiró is, a királyi alügyész is. S
bizonyos, hogy a biróság e két tagja különös ok nélkül efféle
vakmerőségre nem szánja el magát. Hogy ők nappal a hajnalosi
pusztán vadászgassanak, éjjel pedig a szolgabiró kerti lakában a
csendbiztos keze alatt a vádlottak sirása és jajgatása töltse be a
levegőt erre különös oknak kellett lenni.</p>
<p>Volt is.</p>
<p>A biróság e két tagja arra törekedett, hogy valaki a tutajosok
vagy zsidók közül minden áron vállalja el a holttestusztatást.</p>
<p>Minden áron!</p>
<p>A hogy van zsidó tanu, habár éretlen gyerek is, a ki látta,
miként vágták el az eltünt lányka nyakát: ugy legyen zsidó tanu,
vagy akármilyen tanu, a ki látta a tetemusztatást.</p>
<p>Igy lesz kerek alakja a vérvád meséjének.</p>
<hr class="chap" />
<div class="chapter"></div>
<p><span class="pagenum"><a name="Page_330" id=
"Page_330">-330-</a></span></p>
<h2>TARTALOMJEGYZÉK.</h2>
<p class="center">MÁSODIK KÖTET.</p>
<ul class="TOC">
<li>A sötétség nagyobb lesz.</li>
<li class="li2"><span class="roman">I.</span> Matej vallani kezd. –
A tárkányi veszteglés. – Ismeretlen zsidó holttestet hurczol a
vizben. – Megegyeznek Herskóval a holttestszállitásra. – A tokaji
intézkedések. – Felöltöztetik Tisza-Ladánynál a holttestet. – Matej
egyéb kijelentései. <span class="ralign"><a href=
"#Page_1">1</a></span></li>
<li class="li2"><span class="roman">II.</span> Herskó vallani kezd.
– A vizsgálóbiró előtt semmit se tud, a csendbiztos kezén mindent
tud. – Matejjel egyezően beszél. – A vizsgálóbiró és társai
hittek-e a hullacsempészetben? <span class="ralign"><a href=
"#Page_15">15</a></span></li>
<li class="li2"><span class="roman">III.</span> Smilovics Jankel
egyénisége. – Első vallomása. – Lassanként elhatározza, hogy ő is
vall. – Nyiregyházán bevallja a hullacsempészet regényes
történetét. – Uj adatokat hoz szinre. – A holttest különös szaga. –
Vallomása ellenkezik Matejjel és Herskóval, de Tisza-Lökön
összeegyezteti ezekkel vallomását. <span class="ralign"><a href=
"#Page_24">24</a></span></li>
<li class="li2"><span class="roman">IV.</span> Oly sok közreműködő
után a csempészett holttest eredetét könnyü kipuhatolni. – Még se
tudják kipuhatolni. – A zsidók szentül hiszik a hullacsempészést. –
A börtön magánya. – Rózenberg. – Smilovics levelet ir a börtönben
Rózenbergnek. <span class="ralign"><a href=
"#Page_36">36</a></span></li>
<li class="li2"><span class="roman">V.</span> A hullacsempészet
elméleti birálata. – Miért bizták tizenöt tutajosra? – Miért volt a
holttest annyi kézen? – A falevéllel bedugott orr érez-e szagot? –
Miért biztak mindent véletlenre? – Miként erősitették a holttestet
a tutajra? <span class="ralign"><a href=
"#Page_45">45</a></span></li>
<li>A védelem.</li>
<li class="li2"><span class="roman">I.</span> Miért kell a védő? –
A bűnös ember szenvedése. – Heumann Ignácz ügyvéd. – Egyénisége. –
Az ügyvéd és a közvélemény. – A fiskális, az advokátusz, a
prokátor, a mezei ügyvéd. Heumann erélye csökken. – Felesége.
<span class="ralign"><a href="#Page_58">58</a></span></li>
<li class="li2"><span class="roman">II.</span> A zsidók központi
irodája. – A Kagal. – A központi iroda megkér: vizsgáljam meg Sarf
Móriczot. – Megvizsgálom. – Tünődöm: elfogadjam-e a védői tisztet?
<span class="ralign"><a href="#Page_73">73</a></span></li>
<li><span class="pagenum"><a name="Page_331" id=
"Page_331">-331-</a></span></li>
<li class="li2"><span class="roman">III.</span> Családom és
származásom. – Családom története. – Politikai multam és szerepem.
– Aggodalmaim. – Éjjeli tanácskozás. – Előrelátásom. <span class=
"ralign"><a href="#Page_84">84</a></span></li>
<li class="li2"><span class="roman">IV.</span> Horánszky Nándor. –
Funták Sándor. – Egyéniségük. – Az ügyvédi dij kérdése. – A kit a
közvélemény üldöz. <span class="ralign"><a href=
"#Page_101">101</a></span></li>
<li>Tünetek. Kalandok. Tévedések.</li>
<li class="li2"><span class="roman">I.</span> Grósz Márton és Klein
Ignácz. – Szegény ember alibije. – Grósz és Klein alibije. – A
lovak szine magyar nyelven. – A sárga ló meg a fekete ló. –
Lichtmann az ügyes. <span class="ralign"><a href=
"#Page_110">110</a></span></li>
<li class="li2"><span class="roman">II.</span> Tóth Borcsa testét,
mikor aludt, megméri két zsidó. – A vizsgálóbiró napokig vizsgálja
az esetet. – Kisül, hogy az egész dolgot ugy álmodta Tóth Borcsa.
<span class="ralign"><a href="#Page_126">126</a></span></li>
<li class="li2"><span class="roman">III.</span> Orvok éjjel sirt
bontanak. – A dombrádi elveszett lány. – Rózenberg Herman
Eszterkutató buzgalma. – Hosszu fogsága. <span class=
"ralign"><a href="#Page_129">129</a></span></li>
<li class="li2"><span class="roman">IV.</span> Mi a véletlen? – A
tisza-löki vizi holttest. – A biró és szakértő tévedései. – A
csongrádi vizi holttest, a kinek nincs feje. – A hirlapok
kimondják: ez a Solymosi Eszter. – Egy tokaji lakosnak elszökik a
szolgálója. – Az eszlári zsidópap virágoskertje. – Az abauji zsidók
szövetsége holttestet szerezni. – A hernád-németi titok.
<span class="ralign"><a href="#Page_135">135</a></span></li>
<li class="li2"><span class="roman">V.</span> A Bodrog vizének
titka. – Az öngyilkos ifju vallomása. – A regény tetszik a
közönségnek. – Az egész pajkos koholmánynak bizonyul. <span class=
"ralign"><a href="#Page_150">150</a></span></li>
<li class="li2"><span class="roman">VI.</span> A ki magát
hitsorsosaiért feláldozza. – Az igazi hős. – Lelkének hányódása. –
Elszántsága. – A biróságnál jelentkezik. – Nem hisznek neki. –
Földönfutóvá lesz, mikor kiszabadul. <span class="ralign"><a href=
"#Page_156">156</a></span></li>
<li>Legyen világosság!</li>
<li class="li2"><span class="roman">I.</span> Zurányi Kálmán
tanusága. – Szakolczai Julcsa biztosan fölismeri Solymosi Esztert.
– A biróság mulasztása. – Kozma Sándor főügyész. – A jóhiszemü
tanu, mint hamis tanu. – Mit vétett a biróság a mulasztással?
<span class="ralign"><a href="#Page_166">166</a></span></li>
<li class="li2"><span class="roman">II.</span> Zurányi vallomásának
igazolása. – Az orvosok is beismernek valamit. – Sulyos
mulasztásuk. – A szakértő sohase vallja be, hogy valamihez nem ért.
– Szakolczai Julcsa az itélőbiróság előtt. – A hazugság. – Olajos
Bálintné és Solymosi Gáborné igazolják a tehéntaposást. – Szücs
János paraszt, a remek tanu. <span class="ralign"><a href=
"#Page_182">182</a></span></li>
<li>A tisza-löki titkok.</li>
<li class="li2"><span class="roman">I.</span> Miként keletkezett a
hullausztatás gondolata? – A tutajosoknak Tisza-Lökre hurczolása. –
Vay György, csendbiztos. – Ősei és jelleme. <span class=
"ralign"><a href="#Page_201">201</a></span></li>
<li class="li2"><span class="roman">II.</span> Csepkanics
vallatása. – Kinjai. – Inkább meghal, mintsem hazudjék. – A
reszkető Matej mindent bevall, a hogy kivánják. – Szabolcsi Miksa
szerepe. – Hosszas vonakodás után Herskó is mindent vall.
<span class="ralign"><a href="#Page_211">211</a></span></li>
<li><span class="pagenum"><a name="Page_332" id=
"Page_332">-332-</a></span></li>
<li class="li2"><span class="roman">III.</span> Smilovics Jankel. –
Az éjjeli vallatás. – Mi a rab éjszakája? – Smilovics vall. – Utóbb
vallomását visszavonja. – A hullacsempészet meséjének keletkezése.
– Smilovics lelkének mélységei. – Leonidás és Zrinyi más mint
Smilovics. – Szegény ember ne legyen hős. <span class=
"ralign"><a href="#Page_227">227</a></span></li>
<li class="li2"><span class="roman">IV.</span> Mendelovics Niszen
könnyü szerrel igazolja magát. – Fogel Amsel és tanui. – Vallatása.
– A tyukól. – Az egyiptomi harmadik és negyedik csapás. – Fogel
inkább meghal, semmint vallomást tegyen. – A pandur lova előtt. – A
sötét börtön. <span class="ralign"><a href=
"#Page_245">245</a></span></li>
<li class="li2"><span class="roman">V.</span> Grósz Márton
vallatása. – Klein Ignáczot gyötrik, sanyargatják. – Solymosi
Eszter ruhájának kérdése. – A községi biró Buchtánét akarja a vádba
keverni. – Grószberg Leóné. – Cseres Andrásné jelleme. – Hamis
tanu. – Tanuságtételének részletei. <span class="ralign"><a href=
"#Page_266">266</a></span></li>
<li class="li2"><span class="roman">VI.</span> A foglyok éjjeli
behajtása Nyiregyházára. – Vajjon valósággal megtörténtek-e a
gyötrő, sanyargató vallatások? – Matej, Csepkanics és Herskó
panasza a kinzatások miatt. – Matej csodálatos visszaesése. – Bűnös
tagadása. – Mit ér az eskü? <span class="ralign"><a href=
"#Page_295">295</a></span></li>
<li class="li2"><span class="roman">VII.</span> A vádlottak gyakran
védik magukat tagadással. – Gyakran panaszkodnak, hogy kinozták
őket. – Van-e joguk a tagadáshoz? – Meddig terjed önvédelmi joguk?
– Karanczai fogházőr, Róka és Kazimir pandurok eskü alatt
bizonyitják a tisza-löki sanyargatások valóságát. – Vay György
csendbiztos tagadja. – A bizonyságok mérlege. <span class=
"ralign"><a href="#Page_317">317</a></span></li>
</ul>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_34">34</a></td>
<td>O nem vállalkozott</td>
<td>Ő nem vállalkozott</td>
</tr>
<tr>
<td class="tdr"><a href="#Page_34">34</a></td>
<td>O rögtön</td>
<td>Ő rögtön</td>
</tr>
<tr>
<td class="tdr"><a href="#Page_51">51</a></td>
<td>itt síncs</td>
<td>itt sincs</td>
</tr>
<tr>
<td class="tdr"><a href="#Page_55">55</a></td>
<td>igy törént-e</td>
<td>igy történt-e</td>
</tr>
<tr>
<td class="tdr"><a href="#Page_116">116</a></td>
<td>sohe se</td>
<td>soha se</td>
</tr>
<tr>
<td class="tdr"><a href="#Page_218">218</a></td>
<td>ezt a csenbiztos</td>
<td>ezt a csendbiztos</td>
</tr>
<tr>
<td class="tdr"><a href="#Page_241">241</a></td>
<td>beszéltem velna</td>
<td>beszéltem volna</td>
</tr>
<tr>
<td class="tdr"><a href="#Page_270">270</a></td>
<td>nyugodtan maradn,</td>
<td>nyugodtan maradni</td>
</tr>
<tr>
<td class="tdr"><a href="#Page_281">281</a></td>
<td>snmmi jelenség</td>
<td>semmi jelenség</td>
</tr>
<tr>
<td class="tdr"><a href="#Page_286">286</a></td>
<td>Grósz bergéknél</td>
<td>Grószbergéknél</td>
</tr>
<tr>
<td class="tdr"><a href="#Page_288">288</a></td>
<td>kogy nemsokára</td>
<td>hogy nemsokára</td>
</tr>
<tr>
<td class="tdr"><a href="#Page_321">321</a></td>
<td>oktatták bi</td>
<td>oktatták ki</td>
</tr>
</table>
</div>
</body>
</html>
